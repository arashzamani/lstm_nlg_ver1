کاخ سفید از باب دیلن، خواننده آمریکایی و برنده نوبل ادبیات سال ۲۰۱۶ دعوت کرده بود تا به همراه دیگر آمریکایی‌های برنده نوبل امسال، در مراسمی با حضور باراک اوباما شرکت کند. دیلن در این مراسم حاضر نشد.یک سخنگوی کاخ سفید اعلام کرد باب دیلن متأسفانه نتوانست در مراسم بزرگداشت برندگان آمریکایی جایزه نوبل به میزبانی باراک اوباما شرکت کند. چهار آمریکایی دیگر که امسال برنده جایزه نوبل شده اند، همگی شامگاه چهارشنبه (۳۰ دسامبر ۱۰ آذر) در این مراسم حاضر شدند.  دانکن هالدین و مایکل کاسترلیتز (برندگان نوبل فیزیک)، فریزر استادرت (برنده نوبل شیمی) و الیور هارت (برنده نوبل اقتصاد) زاده بریتانیا هستند، اما در آمریکا زندگی می کنند.  باراک اوباما در سخنرانی خود در مراسمی که به افتخار این دانشمندان برپا شده بود، از نقش ارزنده مهاجران برای ایالات متحده قدردانی کرد و گفت: «ما بی اندازه به شما افتخار می کنیم.»  رئیس جمهور آمریکا این دانشمندان را گواهی بر این امر دانست که آنچه آمریکا را واقعا کشوری منحصربه فرد می کند، توانایی ما برای جذب استعدادها از سراسر جهان است.  باب دیلن پیش تر اعلام کرده بود که در مراسم اهدای جایزه نوبل که ۱۰ دسامبر (۲۰ آذر) در استکهلم برپا می شود، شرکت نخواهد کرد.  این خواننده ۷۵ ساله آمریکایی روز ۱۳ اکتبر امسال از سوی آکادمی سوئد شایسته دریافت جایزه نوبل ادبیات شناخته شد. پس از اعلام این موضوع باب دیلن به مدت دو هفته هیچ واکنشی نسبت این خبر نشان نداد و سکوت پیشه کرد. او سپس با انتشار نامه ای اعلام کرد که از گرفتن این جایزه  بسیار مفتخر است و قصد دارد اگر میسر شد در مراسم اهدای جایزه در استکهلم حضور یابد.  بیشتر بخوانید: باب دیلن به استکهلم نمی رود  اما اواسط ماه نوامبر دیلن با نوشتن نامه ای خطاب به آکادمی سوئد گفت که به علت تعهدات دیگر قادر به شرکت در این مراسم نخواهد بود.  باب دیلن نخستین آهنگساز و ترانه سرایی است که تا کنون برنده جایزه نوبل ادبیات شده است.جشن نوروز با مشارکت ۱۲ کشور به عنوان یکی از بزرگ‌ترین و کهن‌ترین میراث‌های ناملموس بشری سازمان یونسکو به ثبت رسید. این فهرست مواردی چون رسوم، نمایش‌ها، رقص‌ها و صنایع دستی را دربرمی‌گیرد.نخستین بار در سال ۱۳۸۸ بود که پرونده نوروز با مشارکت ۷ کشور به ثبت رسید. پنج سال بعد نیز این پرونده با درخواست پیوستن پنج کشور عراق، ترکمنستان، تاجیکستان، افغانستان و قرقیزستان بار دیگر تنظیم و تدوین گردید و به سازمان یونسکو فرستاده شد.  حال در مورد این پرونده که مدیریت آن را ایران برعهده داشته، بار دیگر تصمیم گیری شده است. به گزارش خبرگزاری ایرنا پرونده چندملیتی نوروز به عنوان یکی از بزرگ ترین و کهن ترین میراث های ناملموس جهان شامگاه چهارشنبه (۳۰ نوامبر) در نشست یونسکو در آدیس آبابا، پایتخت اتیوپی به ثبت رسیده است.  کشورهای شرکت کننده در پرونده نوروز عبارتند از: ایران، هند، پاکستان، ازبکستان، قرقیزستان، ترکیه، جمهوری آذربایجان، تاجیکستان، افغانستان، عراق و ترکمنستان.  مجمع عمومی سازمان ملل در روز ۲۲ فوریه ۲۰۱۰ (برابر با ۴ اسفند ۱۳۸۸) نیز قطعنامه ای در مورد این جشن باستانی به تصویب رساند و روز ۲۱ مارس برابر با اول فروردین ماه را به عنوان روز جهانی نوروز ثبت کرد. به این ترتیب نوروز به عنوان مناسبتی بین المللی به رسمیت شناخته شد.  در نشست یونسکو در آدیس آبابا موارد دیگری نیز در فهرست میراث ناملموس بشری ثبت گردید، از جمله فرهنگ پخت نان لواش که پرونده ای مشترک از سوی کشورهای ایران، ترکیه، جمهوری آذربایجان، قزاقستان و قرقیزستان است.  یکی دیگر از پرونده های جالبی که در نشست یونسکو در پایتخت اتیوپی به ثبت رسید، فرهنگ آبجوسازی در بلژیک است. آبجو در بلژیک از تنوع چشمگیری برخوردار است و در این کشور حدود ۱۵۰۰ نوع آبجو وجود دارد. رقص رومبا که رقص سنتی کشور کوبا محسوب می شود نیز در نشست آدیس آبابا در فهرست میراث ناملموس بشری یونسکو گنجانده شد.هم‌زمان با آغاز فصل اسکار انجمن نقد فیلم آمریکا آثار برگزیده خود را اعلام کرد. فروشنده اصغر فرهادی جایگاه بهترین فیلم غیرانگلیسی‌زبان را به خود اختصاص داد. منچستر کنار دریا اثر کنت لونرگان برنده بزرگ جوایز است.انجمن نقد فیلم آمریکا فیلم فروشنده ساخته ی اصغر فرهادی را یک گام به دریافت جایزه اسکار نزدیک کرد.  این فیلم با بازی شهاب حسینی و ترانه علیدوستی از سوی انجمن معتبر آمریکایی نقد فیلم موسوم به هیأت ملی بازبینی فیلم        (ان بی آر) به عنوان بهترین فیلم غیرانگلیسی زبان سال شناخته شد.  فیلم فروشنده بحران زندگی مشترک زوجی جوان به نام رعنا و عماد را پس از رخداد ناگواری برای زن داستان تصویر می کند.  این تازه ترین فیلم اصغر فرهادی در جشنواره کن به نمایش درآمد و موفق به دریافت دو جایزه ی بهترین فیلم نامه و بهترین بازیگر مرد در آن جشنواره شد.  ان بی آر انجمنی معتبر در نیویورک است متشکل از کارگردانان و کارشناسان سینما که از سال ۱۹۲۰ میلادی هر ساله جوایز معتبری را به هنرمندان این عرصه هنری اعطا می کند. این انجمن در سال گذشته میلادی (۲۰۱۵) فیلم مکس دیوانه: جاده خشم ساخته ی جرج میلر را به عنوان بهترین فیلم سال برگزید.  برنده بزرگ  منچستر کنار دریا ساخته ی کنت لونرگان، کارگردان و فیلم نامه نویس آمریکایی، با بازی کیسی افلک در نقش اول مرد، برنده ی بزرگ امسال ان بی آر بود که بهترین فیلم سال شناخته شد.  علاوه بر این، جایزه بهترین بازیگر مرد و بهترین فیلم نامه غیراقتباسی نیز از آن این فیلم شد. لونرگان خود فیلم نامه ی منچستر را نوشته است. با توجه به موفقیت اخیر منچستر در جوایز گاتهام، توفیق آن در جوایز انجمن نقد آمریکا هر چه بیشتر این فیلم را به نامزدی جدی برای دریافت اسکار تبدیل می کند.  جایزه ی بهترین کارگردانی نیز به مهتاب ساخته ی بری جنکینز رسید و نائومی هریس برای نقش آفرینی در آن جایزه بهترین بازیگر نقش مکمل زن را از آن خود کرد.  جف بریجز هم برای بازی در اگر سنگ از آسمان ببارد، بهترین بازیگر نقش مکمل مرد شناخته شد.  جایزه بهترین بازیگر زن نقش اول نیز به ایمی آدامز برای بازی در فیلم علمی تخیلی ورود تعلق گرفت.  درام تاریخی سکوت ساخته ی مارتین اسکورسیزی هم جایزه بهترین فیلمنامه اقتباسی را از آن خود کرد که با همکاری جِی کاکس نوشته شده است.  انیمیشن سه بُعدی کوبو و دو ریسمان نیز به عنوان بهترین انیمیشن بلند سال انتخاب شد.  جوایز انجمن نقد فیلم آمریکا روز ۴ ژانویه ۲۰۱۷ طی مراسمی در نیویورک به برندگان اعطا خواهند شد.به گزارش کمپین بین‌المللی حقوق بشر در ایران، نوش‌آفرین دستوری، مترجم نماینده برلیناله برای انتخاب فیلم‌های ایرانی، به وزارت اطلاعات ایران احضار شده است. فیلم‌های انتخابی نماینده برلیناله در فرودگاه توقیف شده بودند.روز یکشنبه (۷ آذر ۲۷ نوامبر) پس از ضبط گذرنامه ی نوش آفرین دستوری در آخرین مرحله از کنترل در فرودگاه بین المللی امام خمینی توسط مأموران امنیتی، از سفر او به آلمان جلوگیری شد.  حال کمپین بین المللی حقوق بشر در ایران به نقل از یک منبع آگاه از وضعیت نوش آفرین دستوری گزارش داده است که خانم دستوری روز چهارشنبه دهم آذر ماه برای پاره ای از توضیحات به وزارت اطلاعات احضار شده است.  ممنوع الخروجی موقت به دلایل نامعلوم  منبع این سازمان حقوق بشری همچنین گفته است: «می دانم که ایشان پس از منع از پرواز به اتاق حراست فرودگاه منتقل شده و سوالاتی از او شده است اما در فرودگاه دلیل ممنوع الخروجی او را عنوان نکردند، فقط به او گفتند که باید فعلا بماند و در روزهای آتی برای سوال و جواب احضار خواهد شد».  نوش آفرین دستوری خود پس از بازماندن از سفر به آلمان گفته بود: «من سال های سال برای امور مربوط به جشنواره به ایران می آمدم و هیچ گاه مساله ای برایم ایجاد نشده بود. امسال این چهارمین بار بود که به ایران آمده بودم و برای همین سئوال بزرگی در ذهن دارم که دلیل ضبط پاسپورت من چه چیزی می تواند باشد».  خانم دستوری درباره ی اقدامات بعدی خود نیز برای پس گرفتن گذرنامه اش گفته بود: «مراحل قضایی را طی کردم و دو سه ساعتی هم به برخی سئوال ها پاسخ دادم. با وجود آنکه برخوردها در جریان این سئوال و جواب ها با من خیلی خوب بود، اما در نهایت وقتی از آنان پرسیدم وضعیتم چطور خواهد شد، جواب دادند فعلا باید در ایران برای ادامه بررسی ها منتظر باشم». او در مورد روند بررسی ضبط گذرنامه افزوده بود: «گفته شده دو روز دیگر برای ادامه بررسی ها حاضر شوم».  به گزارش خبرگزاری های ایران، روز ۷ آذر فیلم های برگزیده  ی ایرانی که توسط آنکه لوکه   برای بازبینی جهت ارائه به جشنواره فیلم برلین جمع آوری شده بود، در فرودگاه امام خمینی توقیف شد. این امر پس از ضبط گذرنامه ی مترجم ایرانی خانم لوکه و جلوگیری از سفر او به آلمان رخ داد.  سکوت برلیناله  جشنواره فیلم برلین (برلیناله) تاکنون از هر گونه اطلاع رسانی و موضعگیری در این خصوص خودداری کرده است. روابط عمومی برلیناله نیز در پاسخ به پرسش دویچه وله فارسی حاضر به تأیید یا تکذیب خبر یا موضعگیری در قبال آن نشد. اما خبرگزاری های ایران گزارش کرده اند که خانم لوکه یک روز پس از بازماندن مترجم اش از سفر به آلمان، ایران را به مقصد آلمان ترک کرده است.  کمپین بین المللی حقوق بشر در ایران نیز به نقل از منبع خود می نویسد: «پس از ممانعت از پرواز خانم دستوری در فرودگاه، آنکه لویکه [لوکه] نیز که مشکلی برای ترک ایران نداشت فقط به دلیل همراهی با مترجمش راضی به سفر نشد و یک روز بعد، صبح دوشنبه هشتم آذر ماه ایران را ترک کرد».  آنکه لوکه نماینده برلیناله برای انتخاب فیلم های ایرانی، دانش آموخته ی حقوق و از سال ۱۹۹۲ میلادی خبرنگار آزاد در عرصه های مطبوعات، رادیو و تلویزیون است.  فیلم بی مجوز دلیل مصادره چمدان پر از فیلم؟  به گزارش سایت های سینما سینما و تابناک، خانم لوکه در واکنش به جلوگیری مأموران امنیتی از سفر مترجم ایرانی اش، تصمیم می گیرد که سوار هواپیما نشود و تا روشن نشدن وضعیت مترجم اش ایران را ترک نکند. پس از این مرحله چمدان های این دو بازرسی می شود و چمدان پر از فیلم لوکه خالی شده و آثاری که او برای بازبینی انتخاب کرده بود، از او گرفته می شود.  روزنامه شرق در شماره روز سه شنبه خود (۹ آذر ۲۹ نوامبر) ضمن ناروشن شمردن دلیل توقیف فیلم ها نوشت: «ظاهرا وجود فیلمی از یکی از کارگردان های سینمای ایران که فاقد مجوزهای لازم بوده، دلیل توقیف این فیلم ها بوده است».  منبع آگاه کمپین بین المللی حقوق بشر نیز درباره فیلم های توقیف شده گفته است: «خیلی عجیب است که چرا این فیلم ها ضبط شده اند. اکثر آنها فیلم هایی هستند که در جشنواره فیلم فجر اکران شده اند، هر ساله خانم آنکه لویکه به همراه خانم دستوری، مترجمش برای انتخاب فیلم ها به ایران می آیند و با چمدانی از فیلم به آلمان برمی گردند و هیچ وقت تا به حال فیلم ها ضبط نشده اند. این فیلم ها آبروی ایران در جهان است و امسال خانم آنکه لویکه بدون فیلم ها ایران را ترک کرد.»  نوش آفرین دستوری نیز در رابطه با وضعیت فیلم های ضبط شده در فرودگاه گفته بود: «فیلم ها از ما گرفته شد و اصلا نمی دانیم فیلم ها چه شرایطی دارند».  رسانه های ایران نوش آفرین دستوری را دارای تابعیت آلمانی معرفی کرده اند و تابناک از او به عنوان مترجم و مشاور انتخاب جشنواره فیلم برلین یاد کرده است. کمپین حقوق بشر در ایران نیز از خانم دستوری به عنوان شهروند دو تابعیتی ایرانی – آلمانی نام می برد.  قطع رویه سینمای جشنواره ای  سایت تابناک روز دوشنبه (۸ آذر ۲۸ نوامبر) جلوگیری از سفر مترجم ایرانیِ نماینده برلیناله و ضبط فیلم های برگزیده را به اراده ای ربط داده بود که قصد دارد سیاست انتخاب فیلم ها برای نمایش در جشنواره های خارجی را تغییر دهد. نویسنده روند انتخاب فیلم های سینمایی ایرانی برای جشنواره های خارجی را غیر شفاف خوانده و ضبط فیلم های ایرانی برگزیده برای برلیناله و جلوگیری از خروج مترجم ایرانی نماینده جشنواره فیلم برلین از ایران را تلویحا در راستای مقابله کردن با آن ارزیابی کرده بود؛ اقدامی که به نوشته ی تابناک: «شاید در راستای قطع رویه بلندمدت سینمای جشنواره ای در ایران، در دستور کار قرار گرفته است».  روزنامه شرق هم تفسیر تابناک را به شکلی دیگر تکرار کرد و در نهایت نوشت: «به نظر می رسد با توجه به اتفاقی که یکشنبه نهم آذر در فرودگاه امام افتاد، باید منتظر ماند و دید سینمای ایران امسال هم در این جشنواره حضور پرباری خواهد داشت یا خیر».در هند بحث در مورد اصلاح قانونی بالا گرفته که حقوق زنان مسلمان را آشکارا نقض می‌کند. این قانون که در دوره استعمار ریشه دارد، به مردان مسلمان اجازه می‌دهد با گفتن تنها سه کلمه زنان خود را بدون پیامد قانونی طلاق دهند.پایگاه اینترنتی استاندارد اتریش داستان زنی مسلمان در هند را نقل می کند که در سن ۳۵ سالگی با یک اس ام اس، تنها در یک لحظه مطلقه شده است؛ آن هم در جامعه ای که طلاق برای زن، صرف نظر از گرایش مذهبی او، یک ننگ اجتماعی محسوب می شود.  همسر این زن در طول ۱۵ سال زندگی مشترک او را کتک می زده و تحقیر می کرده است. این مرد، به عنوان نمونه، در حالی که استفاده از روش های پیشگیری از بارداری را غیر اسلامی می دانسته، زن خود را بارها به سقط جنین وادار کرده است. رسانه های هندی به نقل از این زن می نویسند: «همسرم هرگاه حس می کرد، مرتکب اشتباه شده ام، به طلاق تهدیدم می کرد».  این زن حال اجازه ندارد با دو پسر خود حتی تلفنی صحبت کند. همسر سابقش هم با دفاع از طلاق، به تأکید می گوید که «شریعت چنین مجوزی به او داده است». این زن به دادگاه عالی هند شکایت برده است.  قانون طلاق در هند به مردان مسلمان اختیار می دهد با سه بار تکرار واژه طلاق از زنان خود جدا شوند. مردان حتی لازم نیست این سه کلمه را شخصا به همسرشان بگویند؛ نوشتن اس ام اسی حاوی این سه کلمه یا تکرار کلمه پشت تلفن هم کفایت می کند. چنین طلاقی قانونی است و زنان هم حق اعتراض ندارند.  حمایت غیر منتظره  موضع گیری نخست وزیر هند درباره لزوم مقابله با طلاق سه کلمه ای به بحث های ماه های اخیر درباره لزوم حمایت از حقوق زنان مسلمان دامن زده است. نارندرا مودی ناسیونالیست که خود بودایی سفت و سختی است، از حق زنان مسلمان حمایت کرده است.  مودی می پرسد: «آیا باید اجازه دهیم که حق خواهران مسلمانمان پایمال شود، فقط به صرف این که کسی سه بار پشت تلفن می گوید طلاق؟» مودی با این سخن در واقع بر لزوم رعایت حقوق اقلیت ها و زنان و نقش دولت سکولار در بزنگاه های اجتماعی تأکید کرده است.  روحانیان مسلمان در هند اصلاح قانون یادشده را تهدید جامعه ی مذهبی مسلمانان این کشور برمی شمرند. اکثریت آنها طرفدار راه حلی اختیاری هستند؛ راه حلی بر پایه ی اصلاح درونی. پایگاه اینترنتی استاندارد به نقل از مولانا عبدالحمید ناومانی، روحانی عضو جمعیت علمای هند، یکی از سازمان های اسلامی اصلی در هند می نویسد: «چنین مردانی باید مجازات شوند [...] دیگر هیچ کس نباید دختر خود را به همسری آنها درآورد».  تکرار سه باره واژه طلاق برای جدایی از همسر در بسیاری از کشورهای اسلامی وجاهت قانونی خود را از دست داده است. قانون طلاق در هند اما متعلق به دوره ی استعمار است؛ دوره ای که در آن بریتانیا به اقلیت های مذهبی در هند اجازه داده بود مسائل داخلی خود، از جمله ازدواج و طلاق، را خود حل و فصل کنند. هنوز هم حقوق خانواده برای ۱۸۰ میلیون مسلمان در هند برگرفته از قوانین شرعی است.روزنامه بریتانیایی سان مدعی است که شرکت فررو برای تولید شکلات‌های خود از کار کودکان استفاده می‌کند. مسئولان مدعی‌اند که استفاده از کار کودکان در این شرکت اکیدا ممنوع است.شکلات های شرکت ایتالیایی فررو شهرتی جهانی دارند. از آن جمله است شکلات هایی به شکل تخم  مرغ که مشتریان اصلی اش کودکان هستند. تخم مرغ های شکلاتی ای که اسباب بازی های متنوعی را در دل خود جای داده اند. حال اتهام استفاده از کار کودکان برای این شرکت بین المللی مشکل ساز شده است.  شرکت فررو، یک شرکت بزرگ بین المللی است. شرکتی که در نخستین سال های پس از جنگ جهانی دوم توسط پیترو فررو در ایتالیا تاسیس شد. این شرکت اکنون در ۲۲ کشور جهان کارخانه دارد و ۳۳ هزار نفر در واحدهای تولیدی آن مشغول کار هستند. محصولات شرکت فررو از تخم مرغ های شکلاتی تا نوتلا در بسیاری از کشورها عرضه می شوند. در مجموع در ۱۶۰ کشور جهان. فررو شرکت بزرگی است که در لوکزامبورگ ثبت شده و درآمدی میلیاردی دارد.  حال پرونده ای علیه شرکت فررو به جریان افتاده با این مضمون که این شرکت در رومانی از کار کودکان برای تولید شکلات های تخم مرغی اش بهره گرفته است. مسئولان شرکت بین المللی فررو ناگزیر به پاسخگویی شده اند.  بیشتر بخوانید: کودکان کار: نخستین قربانیان تنگناهای اقتصادی  خبر ابتدا توسط سان  ، روزنامه جنجالی بریتانیا منتشر شد و پس  از آن در رسانه های دیگر نیز بازتاب یافت. در آن خبر از استفاده از کار کودکان در رومانی برای تولید تخم مرغ های شکلاتی شرکت فررو سخن رفته بود. در آن گزارش آمده بود که شرکت فررو برای پر کردن دل تخم مرغ های شکلاتی با اسباب بازی، از کار کودکان رومانی بهره گرفته است. پس از انتشار این خبر قوه قضائیه کشور رومانی پرونده ای علیه شرکت فررو به جریان انداخت.  مسئولان تولید تخم مرغ های شکلاتی که در شهر فرانکفورت آلمان مستقر هستند در یک بیانیه مطبوعاتی نسبت به این اتهامات واکنش نشان دادند و ضمن ابراز ناخشنودی خود از این اتهامات، قول پیگیری داده و گفته اند که دست به تحقیقات گسترده برای راستی آزمایی این اتهامات خواهند زد. در بیانیه مطبوعاتی مسئولان این شرکت همچنین بر این نکته تاکید شده که استفاده از کار کودکان در همه کارخانه های تابعه شرکت فررو اکیدا ممنوع است.  گزارش نشریه سان  روزنامه سان روز دوشنبه ۲۱ نوامبر در گزارشی مدعی شده بود که دو کودک ۶ و ۱۱ ساله خانواده ای ساکن شمال رومانی برای شرکت فررو کار کرده اند. در این گزارش آمده است که وظیفه این کودکان قرار دادن اسباب بازی ها در دل شکلات های این شرکت بوده و آن ها روزانه تا ۱۳ ساعت مشغول پر کردن تخم مرغ های شکلاتی بوده اند.  تحقیقات اولیه در شهر مورد نظر صحت این ادعاها را تایید نمی کنند. به عنوان نمونه ماریانا دراگوس، مدیر مدرسه  این دو کودک به خبرنگار آژانس خبری آگرپرس گفته است که این کودکان به طور منظم در کلاس های درس خود شرکت کرده اند. در چنین صورتی اتهام کار ۱۳ ساعته برای شرکت فررو از سوی این دو کودک موضوعیت خود را از دست می دهد. از آن گذشته مادر این دو کودک نیز خبر اشتغال فرزندانش برای شرکت فررو را تکذیب کرده است.پژوهندگان ژاپنی سرانجام ثابت کردند که آنچه حدس زده می‌شد صحت دارد: گفت‌وگوهای دائمی همکاران با هم سمی برای تمرکز کارکنان در اتاق‌های بزرگ کاری است و این گفت‌وگوها از هر سروصدایی بدتر است.بسیاری از افراد شاغل این تجربه را دارند که به هنگام کار در اتاق های بزرگ کاری، دو همکار میز کنارشان با علاقه در باره طرح جدید کاری بحث می کنند و یکی دیگر از همکاران نیز با یک مشتری مهم شرکت نیم ساعتی مشغول صحبت است تا توضیحات لازم کاری را به او بدهد.  سوال مطرح شده این است که آیا این فرد در نداشتن تمرکز در چنین شرایطی مقصر است؟ تحقیقی در ژاپن به این سوال جواب منفی می دهد. نتایج این تحقیق نشان می دهند که سروصداهای جانبی مانع تمرکز می شود. بخصوص اگر این سروصداها در باره موضوع هایی باشند که در ارتباط با کار هستند.  یک تیم تحقیق زیر نظر آقای تاکاهیرو تامسو در دانشگاه یاماگوچی ژاپن به تمرکز افراد و عوامل برهم زدن تمرکز آنها پرداخته است. این تیم تمرکز افراد داوطلبی را در حین کارهای کامپیوتری آزمایش کرده است.  این افراد داوطلب در حین کار با موانع تمرکزی مثل سروصدا روبرو بودند. کارشناسان دو نوع سروصدا را به گوش آنها می رساندند: یکی سروصداهای نامفهوم صحبت و دیگری صحبت های مفهوم افراد در باره موضوع هایی خاص.  نتیجه این که ضعف تمرکز افراد داوطلب با شنیدن صحبت های مفهوم افراد در باره موضوعی خاص بیشتر از سروصداهای نامفهوم بود.   تاکاهیرو تامسو که قرار است نتیجه این پژوهش را در نشستی علمی در هونولولوی آمریکا، مرکز جزایر هاوایی ارائه دهد، خود در این باره می گوید: «گفت وگو در اتاق های بزرگ کاری تمرکز افراد را برهم می زند.»  این محقق می گوید صدای بلند همکاران نیست که تمرکز همکاران را بر هم می زند، بلکه موضوع صحبت عامل اصلی عدم تمرکز همکاران به حساب می آید. او در ادامه تاکید می کند که صدای خودروها در اتوبانِ نزدیک دفتر کار، به نسبت گفت وگوی همکاران آزاردهنده نیست، حتی اگر بلندی صدای خودروها و صدای همکاران در یک سطح باشد.    تاکاهیرو تامسو و همکارانش سیگنال های الکتریکی مغز را به هنگام کار آنها با کامپیوتر در فضای فرضی اداره در شرایط مختلف اندازه گیری کرده  و به این نکته رسیده اند که دو سیگنال مغز که در شرایط تمرکز فعال می شوند، به ویژه وقتی افراد داوطلب با موانع تمرکزی چون صحبت های مفهوم افراد در باره موضوعی خاص روبرو می شوند به شدت ضعیف عمل می کنند.  ضعف این دو سیگنالِ مغز در ارتباط با شنیدن موسیقی نیز برای این گروه محققان ثابت شده است.  گریپ و استرس برای همه همکاران  کارفرمایان البته بر این نظرند که در محل کار، دفترهای یک نفره و دونفره همکاران را کاهش دهند و به خاطر افزایش ارتباط و همکاری سریع میان آنها از سالن های بزرگ برای کار آنها استفاده کنند.  این اقدام کارفرمایان در حالی است که محققان تاکنون بارها اعلام کرده اند که این اقدام صحیحی نیست. مارتین وهرله، یکی از کارشناسان آلمانی در این زمینه به خبرنگار سایت آلمانی اشپیگل آنلاین گفته است: «دفتر کار بزرگ بهترین مکان جهان است برای دور کردن افراد از کار.» مارتین وهرله در ادامه می گوید دفتر کار بزرگ به شدت بر بازده کاری همکاران تاثیر منفی می گذارد.  کری ایونس، روانشناس و محقق دانشگاه کرنل آمریکا و همکاران اش در تحقیقی در سال ۲۰۰۰ متوجه شدند که هورمون استرس زای آدرنالین در ادرار افرادی که در اتاق های کاری بزرگ فعالیت می کنند به شدت زیاد و متمرکز است و این افراد علاقه چندانی به کار نداشته اند.   محققان نروژی نیز در سال ۲۰۱۱ در همین رابطه گزارش دادند کسانی که در اتاق های بزرگ کار می کنند بیشتر مریض می شوند. هنوز مشخص نیست که آیا دلیل این امر استرس ناشی از کار در اتاق های بزرگ بوده یا این که اتاق بزرگ مکانی ایده آل است برای بیماری های واگیر.    در سال ۲۰۰۸ نیز تحقیق وینش اومن و همکاران اش در دانشگاه کوینزلند استرالیا در همین مورد منتشر شد. نتیجه این تحقیق بزرگ این بود که کارکنان در اتاق های بزرگ کاری با انبوهی از مشکلات روبرو هستند. از جمله مشکلاتی که این تحقیق به آنها اشاره کرده از دست رفتن حریم خصوصی، کاهش بازدهی، افزایش مشکلات در تندرستی کارکنان، شرایط ناآرام محیطی و کاهش رضایت شغلی آنها هستند.فاضلاب‌ شهرهای ساحلی ایران، نفت جزایر آذربایجان و مواد شیمیایی کارخانجات روسیه به دریای بسته خزر سرازیر می‌شوند. فعالان زیست‌محیطی درباره آلودگی‌های سواحل ایران هشدار می‌دهند که وضعیت روز به روز وخیم‌تر می‌شود.ربیع فلاح جلودار استاندار مازندران بارها هشدار داد که تولید خاویار که زمانی در کشور ۳۰۰ تن بوده اکنون به صفر رسیده است. این مقام ایرانی تقصیر را به گردن کشورهایی انداخته که در این دریای بسته نفت تولید می کنند. فعالان زیست محیطی خزر ولی نوک حملات و انتقادات خود را متوجه ایران می کنند.  بیشتر بخوانید: ورود فاضلاب بیمارستانی به آب های خزر  حتی برخی مقامات محلی به سهم ایران در آلودگی خزر اعتراف کردند. به گفته محمدحسین قربانی نماینده آستانه اشرفیه (۷ آذر ۱۳۹۵) ورود فاضلاب و صیدهای بی رویه عوامل کاهش آبزیان دریای خزر بوده است. این نماینده مجلس از عدم وجود یک استراتژی صحیح از طرف دولت هم انتقاد می کند. او اظهار نگرانی کرده است که مردم شمال کشور از مصرف ماهی محروم شوند.  پیدا شدن لاشه فک خزری در انزلی  فعالان محیط زیست ایرانی درباره انقراض نسل فک خزری هم هشدار می دهند. پیدا شدن لاشه فک خزری در سواحل دهکده ساحلی بندر انزلی نگرانی ها را در این میان بیشتر کرده است. فک خزری گونه ای از آبزیان پستاندار در حال انقراض است که به شدت تحت حفاظت قرار دارد.  مقامات محلی پیش بینی می کنند که این فک به علت طوفانی بودن دریا در تور صیادان گرفتار شده و جان خود را از دست داده است. اما به گفته حمیدرضا میرزاده کارشناس محیط زیست علائمی از شکستگی و یا آسیب دیدگی ظاهری در لاشه فک دیده نشده و تنها عامل آلودگی میکربی و یا نفتی می تواند علت مرگ این فک بوده باشد.  این فعال محیط زیست به دویچه وله می گوید: «بحث فاضلاب شهرهای شمالی سال هاست ادامه دارد. در رشت و ساری بر اساس مصوبه های دولت تلاش هایی برای نصب تصفیه  خانه ها انجام می گیرد. اما در شهرهای کوچک تر استان های شمالی کشور سیستم فاضلاب وجود ندارد و فاضلاب ها نهایتا به دریای خزر سرازیر می شوند.»  هشدار مقامات ایرانی  به گفته حمیدرضا میرزاده فاضلاب  واحدهای صنعتی در قیاس با فاضلاب های خانگی بیشتر کنترل می شوند. از سوی دیگر تعطیلی کارخانه ها و کاهش کارکرد آنها نیز وضعیت را بهتر کرده است.  این فعال محیط زیست در ادامه تاکید می کند: «فعالیت های آگاه سازی در میان مردم انجام می گیرد. ما اخیرا آلودگی هوا در شهر تهران را داشتیم. مدارس تعطیل شد ولی ما مشاهده کردیم که مردم با ماشین تک سرنشین می آمدند به شهر. اینکه مردم بدانند تا عمل بکنند فاصله زیادی وجود دارد.  هجوم گردش گران به خزر و پراکندگی مراکز زباله و دفن این زباله ها در جنگل و مناطقی که مرطوب هستند و بارندگی شدید هست، مشکلات را زیاد کرده است. خصوصا در مازندران دفن زباله در جنگل زیاد شده است چون در آنجا بارندگی زیاد است در نتیجه شیرآبه زباله که جاری می شود و در نتیجه بارندگی بخشی از آن سرازیر می شوند به طرف نهرها و رودخانه ها و دوباره می آیند به طرف دریای خزر.»  ممنوعیت صید ماهی خاویاری در خزر  اما مشکلات خزر فقط به آلودگی آب های آن ختم نمی شود. انقراض ماهیان خاویاری و کاهش خاویار هم بویژه به دغدغه ساحل نشینان تبدیل شده است.  ایران و چهار کشور ساحلی برای جلوگیری از انقراض ماهیان خاویاری تا به حال تلاش هایی کردند که به گفته کارشناسان هنوز به نتیجه نرسیده است. از جمله امضای پروتکل ممنوعیت صید ماهی های خاویاری میان کشورهای ساحلی یکی از این چاره اندیشی ها بوده است. رؤسای کشورهای ساحلی چهار سال قبل بر سر ممنوعیت صید ماهی های خاویاری توافق کردند.  در ظرف دو سال گذشته صید صنعتی خاویار کلا متوقف شده است. اما در همین رابطه تاکنون فقط دو کشور ساحلی آذربایجان و ترکمنستان رسماً پروتکل ممنوعیت صید ماهی های خاویاری را در پارلمان تصویب کرده اند.  کارشناسان امور خزر به این مسئله هم اشاره می کنند که در طی یک دهه گذشته تکثیر نوعی شانه دار مهاجم بنام می نوپسیس هم در دریای خزر بصورت چشم گیری افزایش یافته است. این مهاجم با محو کردن پلانکتون ها که منبع تغذیه ماهی های کوچک کیلکا است، عملا خوراک ماهی های خاویاری را ۱۰ برابر کاهش داده است.     طی دو دهه گذشته آمار ماهی های کوچک کیلکا که خوراک ماهیان خاویاری است، ۱۰ برابر کاهش یافته و صید ماهی های خاویاری خزر از سه هزار تن در سال ۱۹۸۵ به زیر ۸۰ تن در سال های گذشته رسید که حاکی از کاهش چشم گیر این فسیل های زنده با قدمتی ۲۰۰ میلیون ساله است.   هم اکنون چهار گونه اصلی ماهی خاویاری در دریای خزر زندگی می کنند: بلوگا، شیپ، اوزون بورون و تاس ماهی (نوع ایرانی قره بورون و نوع روسی چالباش). و همه آنها در لیست حیوانات در معرض خطر انقراض اتحادیه بین المللی حفاظت از طبیعت قرار دارد.  توقف انتقال فاضلاب های باکو به دریا   دالغا خاتین اوغلو، مدیر اخبار ایران بخش انگلیسی خبرگزاری ترند آذربایجان می گوید، مشکلات زیست محیطی از جمله آلودگی های نفتی و میکروبی و همچنین انقراض نسل ماهیان خاویاری دغدغه همه کشورهای ساحلی است.  وی در این رابطه توضیح می دهد که کشورهای ساحلی خزر در سال ۲۰۱۳ حدود ۹۰ میلیون بچه ماهی خاویاری را از طریق پرورش مصنوعی به دریای خزر   رها  کردند.    همین رقم در سال ۲۰۱۴ تا نصف کاهش یافته بود. در همین رابطه وی به این مسئله هم اشاره می کند که آمار و اطلاعات دقیقی در دو سال گذشته در دسترس نبوده است.  خاتین اوغلو در ادامه درباره اقداماتی که در جمهوری آذربایجان برای مهار آلودگی های فاضلابی انجام شده، می گوید: «از سال ۲۰۰۵ آذربایجان با کمک بانک جهانی و چند سازمان دیگر، پروژه حفاظت از آب های ساحلی خود را آغاز کرده است و صدها میلیون دلار خرج کرده، از جمله انتقال فاضلاب های باکو به دریا هم اکنون متوقف شده و چندین تصفیه خانه عظیم فاضلاب در خشکی احداث شده است.»  سرازیر شدن نفت از جزایر آذربایجان  مدیر اخبار ایران بخش انگلیسی خبرگزاری ترند آذربایجان در ادامه تصریح می کند که در موضوع آلودگی نفتی خزر، مشکل در تاسیسات نفتی نیست. دالغا خاتین اوغلو اضافه می کند: «در بخش بزرگی از سواحل خزر در باکو، خصوصا جزایری مانند پیراللهی نفت سبک در ۵ متری زیر زمین یا دریا است و نفت بصورت محدود، بعضا حتی در اثر زمین لرزه های آرام، با شدت بیشتر از زیر خاک راهی دریا می شود».  این کارشناس هم مثل دیگر صاحب نظران امور خزر تاکید می کند که برای حل مشکلات زیست محیطی  و جلوگیری از انقراض نسل ماهیان خاویاری اراده همه کشورهای ساحلی (ایران، آذربایجان، قزاقستان، روسیه و ترکمنستان) ضروری است.نرخ مرگ و میر در آلمان در اثر انواع سرطان در ۶ دهه‌ی پیش افزایش یافته است. همزمان شمار کسانی که در نتیجه‌ی معالجات موفقیت‌آمیز هنوز به زندگی خود ادامه می‌دهند، افزایش یافته و به ۴ میلیون تن رسیده است.شمار کسانی که در آلمان در اثر بیماری سرطان با زندگی وداع می کنند، از سال ۱۹۷۰ تا کنون افزایش یافته است. موافق تازه ترین آمار مؤسسه روبرت ـ کوخ و وزارت بهداشت و درمان آلمان که روز ۲۹ نوامبر در برلین منتشر شد، هر سال نزدیک به  نیم میلیون نفر (۴۸۲ هزار و ۵۰۰ تن) در آلمان در نتیجه ی ابتلا به انواع سرطان می میرند.  هم زمان فاصله ی زمانی تشخیص بیماری تا مرگ مبتلایان نیز نسبت به ۱۰ سال پیش طولانی تر شده است: بر اساس گزارش یادشده، در حال حاضر میانگین سن مرگ و میر در اثر سرطان ۷۴ سال است، در حالی که این رقم در سال ۱۹۸۰، ۷۰ سال بود. از آن گذشته تعداد کسانی که زمانی مبتلا به این بیماری بوده و در اثر معالجات موفقیت آمیز گوناگون هنوز به زندگی خود ادامه می دهند، به ۴ میلیون نفر رسیده است.   عوارض پیرشدن جامعه  در گزارش مشترک انستیتو کوخ و وزارت بهداشت آلمان هم چنان آمده است که شمار درگذشتگان مبتلا به سرطان با این همه در سال های گذشته افزایش یافته و از ۱۹۳ هزار نفر در سال ۱۹۸۰ به ۲۲۴ هزار در سال ۲۰۱۴ رسیده است.  بیشتر بخوانید: افزایش مواد سرطان زا در پی کشیدن سیگار  کارشناسان پزشکی دلیل این امر را پیرشدن جامعه ی آلمان می دانند. زیرا خطر ابتلا به همه ی انواع بیماری سرطان در سنین بالا بیشتر از سنین جوانی است. به گفته ی هرمان گروهه، وزیر بهداشت و درمان آلمان، اگر این فاکتور را در ارزیابی ها کنار بگذاریم، نرخ رشد سرطان در این کشور حتی کاهش هم یافته است.    به عنوان نمونه تعداد مردان مبتلا به سرطان ریه، به دلیل ترک سیگار کاهش یافته است. البته این روند در مورد زنان، صادق نیست: شمار مبتلایان مونث به این نوع سرطان در سال های گذشته حتی بیشتر هم شده است.    نتایج گزارش یاد شده هم چنان نشان می دهد که رشد نرخ سرطان روده و معده نزد مردان و شمار مبتلایان به سرطان رحم در زنان نیز کاهش یافته، ولی نرخ ابتلا به تومورهای بدخیم در کبد و سرطان لوزالمعده افزایش یافته است. اغلب مبتلایان به این نوع سرطان تسلیم مرگ می شوند.  بیشتر بخوانید:حقایق مربوط به هپاتیت از  تا   بنا به گزارش دو نهاد یادشده، بیش از ۳۰ درصد از بیماری های سرطان، اجتناب پذیر است. مصرف دخانیات، اضافه وزن، کم حرکتی و نوشیدن الکل از عواملی است که خطر ابتلا به سرطان را افزایش می دهد.کاندوم‌ها فقط در صورت استفاده درست و مستمر نتیجه‌بخش‌اند. پژوهشگران و نوآوران در مسیر جست‌وجوی راهکاری موثرتر از کاندوم برای پیش‌گیری از بارداری و بیماری‌های مقاربتی، با موانع بوروکراتیک و اقتصادی بسیاری مواجه‌اند.به رغم پیشرفت های پرشتاب فن آوری، عرصه بهداشت جنسی به خاطر محروم ماندن از بودجه های پایدار پژوهشی، هنوز دگردیسی چشمگیری را تجربه نکرده و نتوانسته محصولاتی متناسب با زمانه عرضه کند.  کاندوم های لاتکس که در اکثر کشورهای جهان به همان شکل کلاسیک در دسترس اند، همچنان مهم ترین ابزار موجود برای پیش گیری از بارداری و گسترش بیماری های مقاربتی اند.  بیشتر بودجه های اختصاص یافته برای نوآوری و پژوهش در این عرصه، بودجه های خیریه و خصوصی اند. بنیاد بیل و ملیندا گیتس، سال ۲۰۱۳ در پروژه نسل آینده کاندوم ها به ۱۱ تیمی که طرح های نوآورانه در این زمینه ارائه کردند جوایز صد هزار دلاری داد. طرح های ارائه شده طیفی گسترده را در بر می گرفت: از کاندوم تک سایز برای همه تا دستگاهی که می تواند با یک حرکت و بدون قطع آمیزش جنسی، کاندوم را بپوشاند.  هدف نوآوران در حوزه بهداشت جنسی این است که همچون هر حوزه دیگری کارها را تسهیل و تسریع کنند؛ محصولاتی ارائه کنند که استفاده از آنها آسان تر، کم دردسرتر و موثرتر است. با کمی سرمایه گذاری بیشتر و هموار کردن مسیر پژوهشگران و دانشمندان، می توان محصولاتی تولید کرد که نه فقط جایگزین کاندوم ها می شوند، که هوشمندانه تر با شیوع ویروس ها و بیماری ها مقابله می کنند.  بیشتر بخوانید: امکان ریشه کن شدن بیماری ایدز تا سال ۲۰۳۰  بنیاد گیتس درباره این پروژه گفته: «کاندوم ها در سراسر جهان با پیش گیری از شیوع بیماری های جنسی، جان های بسیاری را نجات می دهند و با جلوگیری از بارداری ناخواسته به ایجاد تعادل جمعیتی در زمین کمک می کنند، اما از آنجایی که کارآمدی آنها مستلزم استفاده درست و مستمر مردان و زنان است، باید به راهکارهای جدید فکر کرد.»  مساله اینجاست که اکثر این نوآوری ها برای آن که راه به بازار بیابند باید تاییدیه اداره داروهای فدرال آمریکا () را دریافت کنند؛ فرآیند طاقت فرسایی که گاه تا یک دهه هم به طول می انجامد. بودجه های مورد نیاز آنها هم رقم های کلانی است که تامین آن به سادگی میسر نیست. دولت ها در این حوزه تنگ دستی می کنند و با این حال، برخی از نوآوران همچنان با جدیت مشغول کارند.  نوآوری در راه مقابله با بیماری های مقاربتی  مجله مادربرد گزارش داده که پاتریک کایسر از دانشگاه نورث وسترن آمریکا، مشغول توسعه کاندومی است که همچون غشاء مخاطی پوست عمل می کند و به این ترتیب در انتقال حس میان بدن ها سخاوتمندانه تر از کاندوم های معمولی است.  به گزارش مادربرد، تیمی از پژوهشگران هم مشغول توسعه حلقه هایی هستند که در واژن زنان تعبیه می شوند و علاوه بر کنترل بارداری، دارویی ترشح می کنند که اچ آی وی و ایدز را درمان می کند. این حلقه حاوی داروی تنوفوویر است، دارویی که مبتلایان به ویروس اچ آی وی باید هر روز مصرف کنند تا از گسترش آن جلوگیری و از خطرش کاسته شود.  این طرح می خواهد به زنان در کشورهای در حال توسعه کمک کند تا علاوه بر پیش گیری از بارداری، در درمان اچ آی وی و ایدز مشارکت کنند. این طرح منتظر تاییدیه اداره داروهای فدرال آمریکاست.  بیشتر بخوانید:ممنوعیت ورود کاندوم، حذف روز جهانی ایدز و کودکان مبتلا  پروژه دیگری که از بنیاد گیتس یک میلیون دلار حمایت مالی دریافت کرده، در تکاپوی ساخت کاندومی است که لایه ای از گرافین دارد. این لایه می تواند گرم شود و به دمای بدن برسد و همچون سیستم انتقال دارو به بدن عمل کند.  طراحان این پروژه در کمپانی لایف کر () هم زمان مشغول کار روی توسعه کاندومی تجزیه پذیراند که مثل کاندوم های لاتکس معمولی بوی نامطبوعی ندارد و با داروهای ضد ویروس و دیگر روش های پیش گیری از بارداری هم سازگار است. کاندوم های لاتکس برای تجزیه شدن به زمانی طولانی نیاز دارند و به همین خاطر گمان می رود دوست داران محیط زیست حاضرند بهای بیشتری بپردازند تا کاندوم های تجزیه پذیر بخرند.  کمپانی کیمبرانوکس هم با حمایت مالی بنیاد گیتس، قرار است دستگاهی تولید کند که فقط با یک حرکت و بدون نیاز به ایجاد وقفه در سکس، کاندوم را روی آلت تناسلی مردان می پوشاند. این دستگاه که رپیدوم () نام گرفته، مسئولیت باز کردن و پوشاندن کاندوم را برعهده می گیرد. بسیاری از مردان می گویند سختی های همین فرآیند باعث می شود که از گذاشتن کاندوم صرف نظر کنند.  اما مساله اینجاست که همین کمپانی که در آفریقای جنوبی مستقر است و می خواهد با شیوع اچ آی وی مقابله کند، در یک کمپین  تنها ۸۰۰ دلار حمایت مالی به دست آورده است. برای توسعه نسل جدید کاندوم ها، موانع بسیاری باید از سر راه برداشته شوند. تلاش برای متقاعد کردن دولت ها به سرمایه گذاری بیشتر در این حوزه، یکی از راه هایی است که شهروندان مسئول می توانند در پیش بگیرند.مطابق ارزیابی معاون ارزی بانک مرکزی نرخ برابری ارزهای معتبر خارجی در برابر ریال در فصل زمستان کاهش می‌یابد. بهای دلار آمریکا در روزهای گذشته به بیش از ۳۹۰۰ تومان رسید.بهای ارز در بازار آزاد پس از یک دوره نسبتا طولانی ثبات، از نیمه دوم امسال رو به افزایش گذاشت. این روند در آذر ماه شتاب گرفت.  قیمت هر دلار آمریکا که یک ماه پیش در محدوده ۳۶۰۰ تومان نوسان داشت، میانه هفته گذشته مرز ۳۹۰۰ تومان را هم پشت سر گذاشت.  ولی الله سیف رئیس کل بانک مرکزی می گوید روند سعودی بهای ارزهای خارجی در بازار آزاد ایران پایدار نیست و بیشتر ناشی از تلفیق شوک انتظاری با تقاضای فصلی ارزها در پایان سال میلادی است.  خبرگزاری دولتی ایرنا، جمعه ۱۲ آذرماه به نقل از غلامعلی کامیاب، معاون ارزی بانک مرکزی نوشت: «نگاهی به روند تغییرات نرخ ارز در سه سال گذشته نشان می دهد که به طور معمول با افزایش نرخ ها در فصل پاییز مواجه بوده ایم.»  او نیز افزایش شدید قیمت ارز را متاثر از عواملی چون تقاضای ارز مسافرتی و زیارتی، افزایش تقاضا برای خرید و سفارش کالای خارجی و تسویه حساب شرکت ها به دلیل پایان سال میلادی عنوان کرد.  معاون بانک مرکزی پیش بینی کرده که بهای ارز در ماه های پایانی سال روندی نزولی را طی کند. او خاطر نشان کرد که فعالان بازار نیز این واقعیت را دریافته اند که قیمت های بالای ارز مانند روزهای میانی هفته گذشته متناسب با بنیان های اقتصاد کشور نیست و نمی تواند ادامه داشته باشد.  روز گذشته بهای هر دلار آمریکا در بازارهای ایران کاهش یافت و از محدوده ۳۸۰۰ تومان چندان فراتر نرفت.  بیشتر بخوانید: توافق اوپک، پیروزی برای ایران؟  تاثیر توافق اوپک  برخی از کارشناسان نوسان بهای ارزهای عمده خارجی در روزهای گذشته را بی ارتباط با توافق کشورهای صادرکننده نفت (اوپک) برای کاهش سطح تولید نمی دانند.  مطابق توافق وزیران نفت و انرژی کشورهای عضو اوپک، اعضای این سازمان تولید روزانه نفت را یک میلیون و دویست هزار بشکه کاهش می دهند اما سه کشور لیبی، نیجریه و ایران تا رسیدن به سقف واقعی تولید خود مشمول این کاهش نمی شوند.    توافق اعضای اوپک افزایش بهای نفت را به دنبال داشت و گمان می رود با بالارفتن درآمدهای ارزی ایران، نرخ ارزهای عمده خارجی در برابر ریال روندی کاهشی داشته باشد.  در روزهای گذشته گمانه زنی هایی مطرح شد که بر مبنای آن دولت برای جبران کسری بودجه زمینه افزایش بهای دلار را فراهم کرده است.  بیشتر بخوانید: وعده جدید بانک مرکزی برای تک نرخی شدن ارز  وعده تک نرخی شدن ارز  به گزارش پایگاه اطلاع رسانی دولت، ایرج ندیمی، مشاور رئیس سازمان برنامه و بودجه این گمانه زنی ها را رد کرده و می گوید در لایحه ی بودجه سال آینده میزان درآمدهای ارزی و معادل ریالی آن مشخص شده است.  او در این باره گفت: «دولت به جای پیش بینی قیمت فروش هر بشکه نفت و یا ارزش هر دلار، سقف مجموع درآمدهای ارزی خود را تعیین کرده است و از این رو نمی توان افزایش قیمت دلار در بازار آزاد را به دولت نسبت داد.»  بانک مرکزی وعده داده بهای ارز را تا پایان سال جاری تک نرخی کند. فعالان اقتصادی در نظرسنجی مرکز پژوهش های مجلس بهای دلار تک نرخی را بین ۳۵۰۰ تا ۴ هزار تومان برآورد کرده اند.  برخی شایعات نیز افزایش بهای دلار را به طرح تک نرخی شدن بهای ارز نسبت داده اند که مدیران ارشد بانک مرکزی و سازمان برنامه و بودجه آن را رد می کنند.  در همین حال خبرگزاری تسنیم، جمعه ۱۲ آذر به نقل از برخی مشاوران اقتصادی دولت که نامشان فاش نشده، ادعا کرده که بانک مرکزی به خاطر نگرانی از تاثیر ارز تک نرخی در افزایش تورم، اجرای این طرح را تا میانه سال آینده به تاخیر انداخته است.معاون سیاسی رئیس جمهوری ایران موفقیت حاصل شده در اوپک را نتیجه توافق ایران و روسیه دانست و آن را مقدمه تلاش این دو کشور برای سامان‌دادن به منطقه توصیف کرد. وزیر نفت ایران اما توضیح دیگری دارد.حمید ابوطالبی، معاون سیاسی حسن روحانی، رئیس جمهور ایران در تحلیلی که در توئیتر خود منتشر کرد موفقیت اوپک در کاهش سطح تولید خود و کمک به افزایش قیمت نفت را حاصل توافق ایران و روسیه دانست و آن را زمینه ای برای سامان  دادن به منطقه توسط این دو کشور خواند.  ابوطالبی به اشاره به گفت وگوی حسن روحانی و ولادیمیر پوتین، روسای جمهور ایران و روسیه یک روز پیش از اجلاس اوپک نوشت: «زمانی كه قدرت های بزرگ توافق می كنند، می توان شاهد تحولات بزرگی بود. اولین نماد این تحول دراجلاس اوپک روی افتاد، و ایران وروسیه توانستند با توافق منصفانه بر میزان تولید، و رضایت اعضا، گام بلندی در بازارنفت بردارند.»  بیشتر بخوانید:توافق اوپک باعث افزایش بهای نفت خام شد  ابوطالبی توضیح نداده است که چگونه گفت وگوی پوتین و روحانی بر تصمیم عربستان در راستای کاهش تولید نفت خود اثر گذاشته است. هم زمان، بیژن نامدار زنگنه، وزیر نفت ایران توضیحی متفاوت در باره زمینه های توافق اوپک به دست داده و عقلانیت اقتصادی و منافع مردم را مسئله محوری ذکر کرده است: «اوپکی ها تصمیم گرفتند؛ هریک از ما پایگاه                            های فکری و خاستگاه هایی متفاوت از هم داریم و هر کس به دلیلی می آید و آنجا [اوپک] تصمیم می گیرد و همه افراد کارکشته ای هستند؛ بالاخره بر پایه عقلانیت اقتصادی و منافع مردم، اوپکی ها باهم تصمیم گرفتند کار کنند و بازار را مدیریت کنند. این روح همکاری و مدیریت بر پایه عقلانیت است و به نظرم خیلی مهم است که حفظ شود.»  مقدمه ای برای توافق سیاسی؟    ابوطالبی سپس به سفر در پیش روی نماینده ای از سوی پوتین به ایران اشاره کرده و گفته است که این سفر پس از سفر وزیر خارجه ترکیه به روسیه صورت می گیرد و گامی بلند در هماهنگی سیاسی امنیتی منطقه خواهد بود.  ایران و روسیه در جنگ داخلی سوریه درگیرند و از رژیم اسد پشتیبانی نظامی و سیاسی می کنند. نیروهای مخالف از سوی کشورهای غربی و به ویژه کشورهای رقیب ایران در منطقه، مانند عربستان و ترکیه حمایت می شوند. به عبارتی سامان دهی به اوضاع منطقه بیش از همه در گرو دست کشیدن ایران و عربستان و ترکیه از جنگ نیابتی در منطقه ارزیابی می شود. از نظر منتقدان، هماهنگی ایران و روسیه اگر معطوف به حل نظامی بحران های منطقه و درگیری بیشتر در جنگ های نیابتی باشد، اوضاع منطقه را بدتر خواهد کرد.  بیتشر بخوانید: سلاحی ناکارآمد به نام نفت  معاون سیاسی حسن روحانی سپس ابراز امیدواری کرده است که پس از توافق اوپک، اجلاس هفته آینده کشورهای عرب خلیج فارس هم گام بعدی را درعرصه سیاسی با پذیرش اصل گفتگو، دیپلماسی دوجانبه و اعزام هیئت (به ایران) بردارد.  در اجلاس اوپک علاوه بر توافق بر سر کاهش یک میلیون و دویست هزار بشکه ای تولید نفت، همچنین توافق شد که  سه کشور عراق و نیجریه و ایران تا رسیدن به سقف واقعی تولید خود مشمول کاهش تولید نشوند.  رعایت این حق ایران در میان مقام های جمهوری اسلامی به عنوان پیروزی بزرگ یا حاصل برجام یاد شده است. اما سایت عصر ایران در تحلیل خود به یاد آورده است که تلاش برای رسیدن به حقی که تحریم ها از ایران ستانده بود پیروزی به حساب نمی آید: «با هزار تاسف باید گفت همه تلاش های ۳ سال اخیر دولت و وزارت نفت در راستای بازگشت تولید نفت ایران به قبل از تحریم های شدید و به معنی دقیق تر به سال ۱۳۸۴ است. تحریم ها و ناکارآمدی داخلی هر دو منجر به کاهش تولید و صادرات نفت ایران شد.»    عصر ایران سپس می افزاید: «قطعا اگر در ۸ سال  بعد از سال ۱۳۸۴ مجموعه کارآمدی در راس وزارت نفت ایران قرار می گرفت و دولت وقت، زمینه جلب تحریم های شدید را فراهم نمی کرد روند صعودی تولید و صادرات نفت ایران در آن سال ها ادامه می یافت و امروز ایران می توانست درباره تولید بیش از ۵ میلیون بشکه ای صحبت کند نه اینکه بر سر بازگشت تولید نفت اش به میزان سابق در تلاش باشد.»  افزایش قیمت لحظه ای یا پایدار؟  در این میان، کارشناسان امور نفتی تضمین موفقیت اخیر اوپک در کاهش تولید نفت خود که از سال ۲۰۰۸ تا کنون بی سابقه بوده است را به رعایت واقعی آن از سوی کشورهای عضو مرتبط می دانند.  این در حالی است که افزایش قیمت نفت در پی تصمیم اوپک هم، دوباره می تواند شیوه های دیگر تولید نفت (شیوه شیل در آمریکا) را سودآور کند و دوباره بازار با حجم بالایی از مازاد عرضه نفت روبرو شود. این نیز هست که پایان فصل سرما هم به طور خود به خود سبب کاهش قیمت نفت می شود.اولریش ویپرمن در زمینه صادرات به ایران، مشاوره می‌دهد. نام او دو سال پیش به گونه‌ای غیرمنتظره‌ در فهرست سیاه آمریکا قرار گرفت. بخشی از تردید بانک‌های آلمانی در معامله با ایران به ماجرای ویپرمن و موارد مشابه مربوط می‌شود.اولریش ویپرمن متخصص امور مالی در آلمان و از اعضای ارشد مدیریت شرکتی به نام فورفایت آلمان (  ) است. این شرکت صنایع و شرکت های آلمانی را در زمینه صادرات و مسائل مالی مربوط به آن یاری می دهد. ویپرمن متخصص این شرکت در زمینه صادرات به ایران است.  نام ویپرمن روز ۶ فوریه ۲۰۱۴ از سوی خزانه داری آمریکا در در فهرست سیاه این کشور قرار گرفت، فهرستی که هر کس  نامش در آن  قرار گیرد به حمایت مالی یا عملی از تروریسم متهم است.  به این ترتیب یک کارشناس قدر امور مالی به خاک سیاه نشست و وضعیت او و مواردی مشابه حالا یکی از عواملی که به رغم برچیده شدن تحریم ها علیه ایران، هنوز هم بانک های آلمانی در معامله با این کشور دچار تردید و تعلل هستند.  ویپرمن ماجرای خود را اخیرا برای روزنامه آلمانی فرانکفورتر آلگماینه و شبکه اول تلویزیون آلمان بازگفته است.  ویپرمن می گوید که او با شنیدن خبر واردشدن نامش در فهرست سیاه آمریکا به وزارت خزانه داری این کشور رجوع کرده تا دلیل این کار را بداند. ولی در این نهاد به جای اطلاع رسانی، او را به یک دفتر وکالت در آمریکا رجوع می دهند که در چنین مواردی فعال است.  ویپرمن به بانک فدرال آلمان رجوع می کند که از سال ۲۰۱۰ مسئول صدور مجوز برای معاملات با ایران و کنترل عدم نقض مقررات تحریم این کشور است. ماموران بانک گرچه سندی از تخطئی ویپرمن نداشتند ولی برای رمزگشایی از  اقدام آمریکا به دفتر شرکت او مراجعه می کنند و با بررسی تمامی اسناد به این نتیجه می رسند که هیچ نشانه ای از نقض قوانین و مقررات مربوط به تحریم های ایران از سوی ویپرمن موجود نیست.  با اقدام آمریکا فورفایت آلمان در معرض ورشکستگی قرار گرفت که می توانست به زیانی معادل ۱۵۰ تا ۲۰۰ میلیون یورو بیانجامد. ویپرمن داوطلبانه و با گرفتن خرید خدمت از شرکت بیرون می آید و فورفایت به این طرق از فهرست سیاه آمریکا خارج می شود.  ترسی که به جان بانک ها افتاده  ویپرمن ولی در لیست باقی می ماند و ظاهرا اتهام او خود نفس معامله با ایران است. شماره حساب های ویپرمن در آلمان مسدود شده و اجازه استفاده از گوشی آیفون به دلیل آمریکایی  بودن این محصول از او سلب شده است. حتی یک شرکت حمل و نقل از حمل هدیه  مادر ویپرمن به او امتناع کرده است.  استدلال آمریکا در تهیه لیست سیاه این بوده که معامله با کشورهای یاغی مثل ایران به تقویت رژیم های این کشورها می انجامد. از نظر مقام های آمریکایی رژیم ایران در صورت رونق اقتصادی و دستیابی به درآمدهای هنگفت، می تواند سلاح بخرد و در اختیار گروه های تروریستی قرار دهد یا صرف توسعه برنامه هسته ای خود کند. آنها حتی تاثیر احتمالی تحریم ها در کمک به سقوط رژیم هایی مانند رژیم ایران را هم مطلوب می دانند.  این منطق را که به ویژه در کنگره از آن حمایت می شود، نه برجام در سایه قرار داده و نه انتخاب دونالد ترامپ تغییری در آن ایجاد کرده است. پشتوانه حقوقی این رویکرد هم طی سالیان دراز با قوانینی متعددی، از جمله     که در کنگره به تصویب رسیده، تحکیم شده است. این قانون قرار بود تا پایان سال ۲۰۱۶ اعتبار ده ساله اش تمام شود، ولی اخیرا مجلس نمایندگان آمریکا برای یک دوره ده ساله دیگر آن را تمدید کرد. دولت اوباما گفته است که احتمالا این قانون را وتو می کند.    ولی به قدرت رسیدن ترامپ می تواند وضعیت را برای شرکت های بین المللی در معامله با ایران دوباره بدتر کند. این شرکت ها امیدوار بودند که از اوایل سال ۲۰۱۶ و با لغو قانون یادشده وضعیت راحت تری در معاملات با ایران پیدا کنند.  بیشتر بخوانیدتحقیق از یک بانک آلمانی در مورد نقض تحریم های ایران  موردی که منحصر به فرد نیست  وضعیت ویپرمن موردی منحصر به فرد نیست. لارس کریستیانسن، کارمند بانک در هامبورگ هم سرنوشت مشابه ای پیدا کرده است. او تا اکتبر سال ۲۰۱۵ با دریافت حقوقی معادل ۷ هزار یورو متخصص کومرتس بانک در زمینه معاملات بین المللی و احیای بهای صادرات بود.  فعالیت کاری کریستیانسن حول بنادر و کشتی های بازرگانی و ... دور می زد. از سال ۲۰۰۳ شرکت کشتیرانی جمهوری اسلامی هم یکی از طرف های تجاری ویپرمن شد و مدیران کومرتس بانک تاکید داشتند که این معامله گسترش یابد، چرا که معامله با شرکت کشتی رانی ایران طبق مقررات آلمان و اروپا مجاز بود.  ولی سال ۲۰۰۸ آمریکایی ها فشار آوردند و کومرتس بانک روابطش را با شرکت ایرانی قطع کرد. کریستیانس هم به ماموریت دیگری گماشته شد. با این همه سال ۲۰۱۱ بخش رسیدگی به جرم و جنایت های اقتصادی در دادستانی نیویورک پرونده ای برای معاملات سابق این بانک با شرکت کشتیرانی ایران گشود. کومرتس بانک از ترس از دست دادن معاملات و شعب خود در آمریکا حاضر به همکاری شد و از جمله موافقت کرد که کریسیتانسن برای یک مصاحبه و  پاسخ دادن به سوال هایی به آمریکا برود. در برابر تنها قول دادند که حضور کریستیانسن در آمریکا با مشکلی مواجه نخواهد شد و خطر بازداشت او را تهدید نخواهد کرد.  بیشتر بخوانید:جریمه یک میلیارد دلاری بانک آلمانی به خاطر همکاری با ایران  کریستیانسن به روزنامه فرانکفورتر آلگماینه گفته است که این گفت وگو عملا به بازجویی شبیه بود. مامورانی از دادستانی و وزارت خزانه داری و اف بی آی در گفت وگو شرکت داشتند و یکی از آنها مسلح بود. سوال ها عمدتا در تایید مواردی از معامله با ایران بود که همه جزئیات آن ثبت شده بود و مورد مشکوکی نداشت.  پس از مصاحبه کریستیانس در کومرتس بانک هامبورگ به کار خود ادامه می دهد، ولی در مارس ۲۰۱۵ او و سه کارمند دیگر که در معاملات ایران بوده اند از کار برکنار می شوند. این برکناری ظاهرا بخشی از قول و قرارهایی است که کومرتس بانک با وزارت دادگستری آمریکا و شورای نظارت بر بانک های آمریکا داشته است. کومرتس بانک همچنین مجبور می شود یک جریمه ۳  ۱ میلیارد یورویی هم به وزارت خزانه داری آمریکا بپردازد. همچنین قرار است که تا سال ۲۰۱۸ کومرتس بانک زیر نظارت کارشناسانی باشد که برای نهادهای آمریکایی در زمینه پایبندی این بانک به شرط و شروط ها و تعهداتش گزارش تهیه می کنند.  کریستیانسن به اخراج خود اعتراض  و به دو دادگاه در آلمان شکایت می برد. حکم هر دو دادگاه این می شود که اخراج کریستیانسن به دلیل تخلف کاری صورت نگرفته بلکه فشار یک طرف سوم (آمریکا) باعث این اخراج شده است. هر دو دادگاه اخراج کریسیتانسن را غیرقانونی اعلام می کنند.  کومرتس بانک این احکام را نپذیرفته و با این استدلال که باید شرط  و شروط های طرف آمریکایی را اجرا کند تقاضای تجدیدنظر کرده است.  مبارزه با تروریسم یا جنگ اقتصادی؟  اقدام یک کشور (آمریکا) در تعمیم قوانین اقتصادی خود به سایر کشورها از نظر متخصصان نقض حقوق بین المللی شمرده می شود. سال ۱۹۹۶ اتحادیه اروپا بخشنامه ای صادر کرد که در آن به کشورهای عضو و شرکت های فعال در آنها دستور داده می شود از رعایت قوانین تحریمی آمریکا علیه ایران و کوبا خودداری کنند. با این همه، در عرصه عمل این قدرت است که حرف آخر را می زند و نه قانون و حقوق بین الملل. در همین راستا در آلمان هم کار که به جاهای باریک بکشد، شرکت ها و موسسات به خاطر مصالح و منافع خود مجبور به رعایت نظر قدرت برتر هستند و قربانی کردن مقررات خود هستند.  بیشتر بخوانید:انتقاد شرکت های آلمانی از رفتار دورویانه ی امریکا با تحریم ایران  در این میان مورد ویپرمن بعد تازه ای به خود گرفته است. او پس از چندین تقاضا از وزارت خزانه داری آمریکا برای حذف نامش از فهرست سیاه، با این درخواست مواجه شده که شرح همه ملاقات هایی را که در سال ۲۰۱۳ در مسکو و لندن و دوبی و تهران و ویتنام داشته به علاوه یک شرح زندگی از خود ارائه کند. ویپرمن اما می گوید که این اشراف اطلاعاتی آمریکا بر همه دیدارها و ملاقات های من که ربطی هم به ایران نداشته اند جنبه ای از جنگ اقتصادی و جاسوسی اقتصادی پیدا کرده است.  فرانکفورتر آلگماینه در پایان گزارش خود می نویسد که مبارزه با تروریسم یا ممانعت از اشاعه سلاح های کشتار جمعی یا تلاش برای حمایت از دمکراسی و حقوق بشر اهداف نیک و متعالی یی هستند. ولی آیا کنش در این موارد حتما باید با تعمیم بحث انگیز قوانین آمریکا به سایر کشورها همراه باشد؟ آیا مواردی مانند ویپرمن، کریستیانسن یا شنود تلفن آنگلا مرکل و حضور فعال در سازمان اطلاعاتی آلمان همه و همه نشانه هایی از یک اقتصادی و ضربه زدن به رقبا و کسب فرادستی در این زمینه نیست؟ آیا ...رئيس کل بانک مرکزی ایران افزایش نرخ ارز در روزهای گذشته را ناپایدار خواند و وعده داد که در جهت هدایت ارز در مسیر اصولی همه تلاش خود را خواهد کرد. طی روزهای گذشته بهای دلار در ایران به مرز ۴هزار تومان نزدیک شد.روز سه شنبه ۹ آذر (۲۹ نوامبر) رسانه های ایران بهای دلار را بیش از ۳۹۰۰ تومان اعلام کردند. سایت فرارو نوشت، دلار با ۱۱۰ تومان افزایش به ۳۹۳۰ تومان رسیده است.  روز چهارشنبه نیز سایت های مربوط به بهای ارز قیمت دلار را بیش از ۳۸۰۰ تومان اعلام کردند.  ولی الله سیف، رئیس کل بانک مرکزی ایران وعده داده که افزایش نرخ دلار پایدار نیست و به زودی بعد از تعطیلات سال نو میلادی روندی کاهشی به خود خواهد گرفت.  بیشتر بخوانید: گمانه زنی درباره بهای دلار در بودجه ۹۶ و ارز تک نرخی  تحلیل گران نه تنها این عامل (عامل ژانویه) را در افزایش بهای دلار مؤثر می دانند بلکه معتقدند عوامل دیگری نیز وجود دارد که در این صعود قیمت نقش بازی کرده است.  اقتصادنیوز، سایت مرجع اقتصاد ایران پنج عامل را علاوه بر عامل ژانویه در افزایش بهای دلار مؤثر می داند.  پنج عامل افزایش نرخ ارز  بسیاری از فعالان اقتصادی، بالا رفتن بهای دلار در روزهای گذشته را به رشد نرخ حواله درهم نسبت داده اند که در روز یکشنبه ۷ آذر تا آستانه ۱۷۰۰ تومان بالا رفت. نرخ حواله درهم از عوامل تأثیرگذار در قیمت دلار در بازار داخلی است.  برخی نیز افزایش ارزش دلار در کشورهای همسایه و به ویژه منطقه سلیمانیه عراق را عاملی مؤثر بر بازار داخلی دلار دانسته اند. اقتصادنیوز نوشت: «هنگامی که ارزش دلار در کشورهای همسایه تقویت می شود، این انتظار در معامله گران ایجاد می شود که دلار از بازار ارز ارزان تر داخلی به این کشورها منتقل شود. با این وجود حتی اگر ارزی جا به جا نشود، همین اختلاف قیمتی، انتظارات بازیگران بازار داخلی را تحت  تاثیر قرار می دهد.»  سومین عامل خالی فروشی ارزی خوانده شده است. معامله گرانی که نسبت به آینده قیمت ها رویکرد افزایشی ندارند برای روز بعد شروع به فروش صوری دلار با قیمت  پایین تر از نرخ روز بازار می کنند. اگر پیش بینی کاهشی این معامله گران تحقق یابد سود نصیبشان می شود و اگر محقق نشود و قیمت دلار بالا برود آن ها دچار زیان می شوند، چیزی که در روزهای گذشته در ایران اتفاق افتاده است.  بیشتر بخوانید: دلار آمریکا مرز ۳۷۰۰ تومان را پشت سر گذاشت  به نوشته اقتصادنیوز، برای مثال در روز یکشنبه تعداد زیادی از معامله گران خالی فروش به دلیل ضرری که متحمل شده بودند، به بازار برای پرداخت و تسویه معامله خود مراجعه نکردند تا این موضوع به میزان زیادی نوسانات بازار را تحت  تاثیر قرار دهد.  اولین تأثیر این رویکرد توقف تقریبا کامل معاملات اعتباری بود. از حدود ساعت یک بعدازظهر روز یکشنبه معامله خاصی در بازار برای فردای آن روز انجام نمی شد، چرا که خروج افراد متضرر روز یکشنبه، موجب شده بود اطمینان به انجام این نوع از معاملات تا حدی از بین برود.  عامل بعدی انتخاب دونالد ترامپ برای ریاست جمهوری آینده آمریکا ارزیابی می شود. انتخاب او نه تنها بر بازارهای جهانی اثر گذاشته بلکه به دلیل هراس از به خطر افتادن برجام بر بازار داخلی نیز مؤثر بوده است.  اقتصادنیوز با اشاره به بررسی آمارهای صادرات می نویسد، صادرات پتروشیمی ها (صادرات کالاهای غیرنفتی) در ۷ ماه ابتدایی سال ۹۵ نسبت به همین بازه زمانی در سال گذشته ۱ ۸ درصد کاهش پیدا کرده است. از همین رو برخی فعالان اقتصادی معتقدند که کاهش عرضه ارز نیز علاوه بر افزایش تقاضا که معمولا در اواخر پاییز رخ می دهد (اثر ژانویه) در شتاب بخشیدن به رشد دلار اثرگذار بوده است.  برخی نیز نتایج اجلاس اوپک و چشم انداز قیمت نفت و مناسبت هایی مانند مسافرت های اربعین را در این روند دخیل دانسته اند.  بیشتر بخوانید: توافق اوپک باعث افزایش بهای نفت خام شد  ولی الله سیف ، رئیس  بانک مرکزی ایران روند افزایشی را مانا نمی داند و می گوید: «افزایش نرخ ارز در روزهای خیر یک شوک انتظاری است و پایدار نخواهد بود.»  او وعده داد که بانک مرکزی از تمامی تلاش خویش جهت مهار این نوسانات و هدایت نرخ ارز در مسیر اصلی و پایدار خود بهره خواهد جست.افزایش ۸ درصدی بهای نفت خام نتیجه نخست انتشار خبر توافق وزیران نفت اوپک است. بهای نفت برنت از مرز ۵۰ دلار گذشت. هنوز خبر این توافق رسما منتشر نشده است.اخبار جسته و گریخته ای از پشت درهای بسته نشست اوپک به گوش می رسد. خبرگزاری رویترز به نقل از یکی از حاضرین در جلسه اوپک از کسب توافق بین وزیران نفت این سازمان خبر داده است.  بر اساس گزارش های رسیده، وزیران نفت کشورهای عضو سازمان اوپک در اجلاس روز چهارشنبه (۳۰ نوامبر) توافق کردند که یک میلیون و ۲۰۰ هزار بشکه از میزان تولید نفت خام خود بکاهند. این در حالی است که ظرف روزهای گذشته از کاهشی معادل ۸۰۰ هزار بشکه در روز سخن در بین بود.  اطلاعات دقیقی پیرامون نحوه تقسیم این کاهش تولید نفت بین کشورهای عضو منتشر نشده است. تنها در مورد کاهش میزان تولید نفت عربستان سعودی و تعیین تولید نفت ایران اخباری در اختیار خبرگزاری ها قرار گرفته است.  بیشتر بخوانید: سلاحی ناکارآمد به نام نفت  به گزارش خبرگزاری رویترز عربستان سعودی پذیرفته است که تولید نفت خام خود را روزانه به میزان ۵۰۰ هزار بشکه کاهش دهد. به این ترتیب میزان تولید نفت عربستان به ۱۰ میلیون و ۶۰ هزار بشکه در روز خواهد رسید. جمهوری اسلامی ایران نیز پذیرفته که تولیدش را در حد سه میلیون و ۷۹۷ هزار بشکه در روز ثابت نگه دارد.  اختلاف ایران و عربستان سعودی  اختلافات بین جمهوری اسلامی ایران و عربستان سعودی که بیشتر سیاسی هستند تا اقتصادی، بر موفقیت اجلاس روز ۳۰ تیر اوپک سایه انداخته بودند. جمهوری اسلامی از عربستان خواسته بود، تولید نفت خود را به ۹ میلیون و ۵۰۰ هزار بشکه کاهش دهد، چیزی که عربستان حاضر به پذیرش آن نبود.  از جانب دیگر عربستان نیز خواستار کاهش تولید نفت ایران در حد ۳ میلیون و ۸۰۰ هزار بشکه بود، و ایران نمی پذیرفت. جمهوری اسلامی مدعی بود که سال ها به خاطر تحریم ها ایران کمتر نفت تولید کرده و حال حق دارد این کمبود تولید را جبران کند.  ایران در اثر تحریم ها بخش قابل ملاحظه ای از سهم خود در سقف تولید نفت تعیین شده از سوی اوپک را از دست داده بود. وزیر نفت ایران، بیژن زنگنه در آستانه نشست اوپک در الجزایر در ماه سپتامبر از افزایش تولید نفت کشور تا حد ۴ میلیون و ۲۰۰ هزار بشکه خبر داده بود. ولی حتی ایران نیز به تصمیم جمعی وزیران نفت اوپک گردن نهاده است.  نخستین موفقیت پس از ۸ سال  آخرین باری که کشورهای عضو اوپک موفق به کسب توافق در زمینه کاهش تولید نفت خام خود شده بودند، به سال ۲۰۰۸ بر می گردد. پس از آن، حتی در زمانی که بهای هر بشکه نفت به زیر ۳۰ دلار تنزل کرد، وزیران نفت اوپک نتوانستند بر سر سیاستی واحد توافق کنند. حال پس از ۸ سال، بار دیگر شاهد کسب توافق سازمان اوپک هستیم.  شرط موفقیت اوپک در راستای افزایش بهای نفت خام در بازارهای جهانی همراهی کشورهای غیر عضو اوپک است. وزیر نفت جمهوری اسلامی به خبرنگاران گفته است که در تماسی که با وزیر انرژی روسیه داشته، این کشور نیز از سیاست کاهش تولید نفت حمایت می کند.  بیشتر بخوانید: آیا ترامپ نفت را ارزان می کند؟  طبق اخبار منتشر شده، روسیه نیز پذیرفته میزان تولید نفت خام خود را روزانه ۵۰۰ هزار بشکه کاهش دهد. باید یادآور شد که روسیه، به موازات آمریکا و عربستان سعودی، یکی از تولید کنندگان اصلی نفت خام در جهان است.  گرچه خبر قطعی مربوط به توافق اوپک هنوز منتشر نشده، ولی بهای نفت در بازاراهای جهانی افزایش یافته است. بهای هر بشکه نفت برنت در نخستین واکنش به توافق وزیران نفت اوپک، رشدی معادل ۸ درصد داشت و از مرز ۵۰ دلار گذشت.ماه‌ها مذاکره و حال روز ۳۰ نوامبر، روز تصمیم‌گیری! قرار است اوپک از تولید نفت خام خود بکاهد و کشورهای غیر عضو هم حمایت کنند. آیا چنین چیزی ممکن است؟در واقع در نشست اوپک در الجزایر در ماه سپتامبر تصمیم گرفته شد از تولید نفت خام کاسته شود. حال وزیران نفت کشورهای عضو این سازمان، روز چهارشنبه ۳۰ نوامبر (۱۰ آذر) در وین گرد هم می آیند تا این تصمیم را اجرایی کنند. اما این بار نیز اختلاف نظر بین کشورهای اصلی تولید کننده نفت خام اوپک، یعنی عربستان سعودی، ایران و عراق بر موفقیت احتمالی نشست ۳۰ نوامبر سایه افکنده است.  از سوی دیگر، در صورت عدم همراهی تولیدکنندگان غیر عضو نفت، احتمال موفقیت این تصمیم بسیار کاهش خواهد یافت. وزیران نفت الجزایر و ونزوئلا برای متقاعد کردن روسیه عازم مسکو شده اند. این در حالی است که وزیر انرژی روسیه، آلکساندر نوواک، یک روز پیش از برگزاری نشست اوپک اعلام کرده که در این اجلاس شرکت نخواهد کرد.  جلسه تدارکاتی بی نتیجه  روز دوشنبه ۲۸ نوامبر، کارشناسان اوپک دور هم جمع شدند تا درباره میزان کاهش تولید نفت این سازمان گفت وگو کنند. نشستی که بدون کسب نتیجه مشخصی به پایان رسید. قرار بر این بود که روز دوشنبه برخی از کشورهای غیر عضو نظیر روسیه نیز در نشست شرکت داشته باشند. اما عربستان مخالفت کرد. دلیل مخالفت عربستان این بود که می گفت اول باید خود کشورهای عضو به توافق برسند.  بیشتر بخوانید: وضعیت بازارهای جهانی نفت یک هفته پیش از اجلاس اوپک  علت همه این نشست و برخاست ها، نازل بودن سطح بهای نفت خام در بازارهای جهانی است. از اواسط سال ۲۰۱۴ ما شاهد سقوط بهای نفت خام بوده ایم. علت هم روشن است، عرضه بیش از تقاضای این فرآورده. بهای هر بشکه نفت در این مدت گاهی حتی به زیر ۳۰ دلار برای هر بشکه رسید. گرچه ظرف ماه های گذشته، بهای نفت اندکی افزایش یافت و در حدود ۴۵ دلار برای  هر بشکه نوسان داشت.  گام نخست در نشست الجزایر  وزیران نفت کشورهای عضو در ماه سپتامبر توافق کردند که میزان تولید نفت خام خود را به ۳۲ میلیون و ۵۰۰ هزار بشکه یا ۳۳ میلیون بشکه در روز کاهش دهند. کارشناسان احتمال کسب چنین توافقی را بسیار ناچیز ارزیابی می کردند.  باید خاطر نشان ساخت که میزان تولید نفت خام کشورهای عضو اوپک در ماه اکتبر ۳۳ میلیون و ۶۰۰ هزار بشکه بوده است. صحبت بر سر کاهش ۸۰۰ هزار بشکه در روز است. آخرین باری که اوپک موفق به کاهش تولید نفت خود شد، سال ۲۰۰۸ بود. حال باید دید که در نشست ۳۰ نوامبر آیا تکرار آن رویکرد ممکن است یا خیر.  برخلاف تصمیم نشست الجزایر، کشورهای عضو در ماه سپتامبر تولید خود را افزایش داده اند. تولید نفت خام هر بار از نو رکوردشکنی می کند. یکی از موانع اصلی دستیابی به این توافق سیاست ایران است. جمهوری اسلامی پس از لغو تحریم ها تمام تلاش خود را به کار برده تا بر میزان تولید و صادرات نفت خام خود بیافزاید.  در نشست قطر، کشورهای عضو از ایران درخواست کرده بودند میزان تولید خود را تا حد ۳ میلیون و ۹۲۰ هزار بشکه در روز محدود کند. این همان میزان تولید نفتی است که ایران بارها خواستار آن بوده است.  بیشتر بخوانید: آیا ترامپ نفت را ارزان می کند؟  از سوی دیگر، عراق نیز که پیش از این مخالف کاهش تولید نفت خام خود بوده در نشست الجزایر آمادگی خود را برای پذیرش کاهش میزان تولید نفت اعلام کرده  است.  کارشناسان بر این باورند که اگر وزیران نفت عضو سازمان کشورهای صادر کننده نفت خام، اوپک، در جلسه ۳۰ نوامبر، نتوانند به توافقی در زمینه کاهش تولید نفت خام دست یابند، بهای این فرآورده ممکن است به ۴۰ دلار برای هر بشکه کاهش یابد.  رویکرد عربستان سعودی  بیش از ۸۰ درصد درآمد دولتی عربستان از محل تولید و صدور نفت خام تامین می شود. اینکه عربستان در نشست وین چه رویکردی را دنبال می کند روشن نیست. مسئولان این کشور بر این باورند که کاهش تولید نفت خام چندان ضروری نیست و روی افزایش تقاضا برای نفت خام در سال آینده حساب باز کرده اند. اگر این ارزیابی درست باشد، تولید مازاد بر نیاز نفت در سال آینده موضوعیت خود را از دست می دهد.  برخی از کارشناسان معتقدند که عربستان سعودی برای رقابت با تولید نفت آمریکا به شیوه فرکینگ اقدام به افزایش تولید نفت نموده است. بدیهی است که هزینه تولید نفت به شیوه فرکینگ بیش از فوران نفت از برخی از حوزه های نفتی کشورهای عضو اوپک است و در صورت ارزان شدن بهای این فرآورده، استفاده از شیوه فرکینگ برای آمریکا مقرون به صرفه نخواهد بود.  وابستگی به درآمدهای نفتی  یکی از دلایل اصلی آنکه کشورهای تولید کننده نفت خام ظرف دو سال گذشته در زمینه کاهش میزان تولید نفت خود به توافق نرسیده اند، رقابت با تولیدکنندگان جدید نفت و بویژه با آمریکا بوده است. آن ها به خوبی می دانستند که تنها نفت ارزان می تواند رقیب را از صحنه خارج کند.  بدیهی است که بخش اعظم درآمد دولتی کشورهای عضو اوپک وابسته به تولید و صدور نفت خام است. به عنوان نمونه، ایران بر آن است که پس از پایان تحریم ها، مجددا به اقتصاد خود رونقی ببخشد. عراق نیز به بهبود وضعیت اقتصادی خود از طریق عواید ارزی ناشی از صدور نفت امید بسته است.  از جانب دیگر، روسیه نیز که درگیر تحریم های ناشی از مناقشه اوکراین است، نمی تواند از درآمدهای نفتی خود چشم پوشی کند. حتی تامین بودجه کشور ثروتمندی مثل عربستان در اثر کاهش بهای نفت و درآمدهای نفتی به دشواری افتاده است.  بیشتر بخوانید: تهدید عربستان به تولید روزانه ۱۲میلیون بشکه نفت  آن زمان که اوپک حرفی برای گفتن داشت  اوپک سال ۱۹۶۰ توسط کشورهای عربستان، ایران، عراق، کویت و ونزوئلا در بغداد تاسیس شد. هدف از تاسیس اوپک نظارت و کنترل بر تولید نفت خام بود. و البته کشورهای عضو از طریق هماهنگ کردن میزان تولید نفت خام خود بر روی بهای این فرآورده تاثیر می گذاشتند.  امروز اوپک ۱۴ عضو دارد و مهم ترین تولید کننده نفت خام، روسیه، عضو این سازمان نیست. ظرف سالیان گذشته در اثر افزایش تولید نفت از سوی کشورهای غیر عضو و بویژه به خاطر تولید نفت خام آمریکا به شیوه فرکینگ، از نقش و اهمیت اوپک کاسته شده است. اما این سازمان هنوز یک سازمان قدرتمند است.  بیش از یک سوم نفت تولیدی جهان توسط اعضای اوپک تامین می شود. از آن گذشته، ۷۰ درصد کل ذخایر نفت جهان متعلق به کشورهای عضو این سازمان است. طبق تحلیل کمپانی نفتی بریتیش پترولیوم، اوپک سال ۲۰۱۴ حدود ۳۷ میلیون بشکه نفت تولید می کرد. این در حالی است که میزان تولید روزانه کل جهان بالغ بر ۸۹ میلیون بشکه است.ایران از ذخایر غنی گاز طبیعی برخوردار است. اما کشور ناگزیر به واردات گاز است و مشکل قطع گاز مرتب تکرار شده و این مشکل در فصل پاییز و زمستان تشدید می‌شود.قدس آنلاین یاد زمستان سال ۱۳۸۶ افتاده است؛ زمستانی بی سابقه در دو دهه گذشته. در آن ایام برف بسیاری از نقاط کشور را سفید پوش کرده بود و موج سرما بسیاری از استان های شمالی کشور را در بر گرفته بود. لوله های آب و گاز یخ زدند و رسانه ها از وقوع حوادث و سوانحی در این یا آن نقطه کشور گزارش دادند.  مسئولان همان موقع قول داده بودند که برای این مشکل چاره جویی خواهند کرد. برای مردم کشور، آن هم کشوری که خود صاحب ذخایر غنی گاز طبیعی است، پدیده کمبود گاز، قطع گاز و بدتر از آن بحران گاز و انرژی قابل فهم نیست.  در همان ایام محمود احمدی نژاد راهی شمال کشور شده بود و از توسعه  فازهای پارس جنوبی و همچنین تقویت فشار انتقال گاز خبر داده بود. یک طرح جامع که به اعتراف خود مسئولان ظرف این چند سال هزینه ای بالغ بر ۲۰ میلیارد دلار داشته است.  بحران گاز ۹ سال پس از وعده ها  به گزارش قدس آنلاین ۹ سال از آن هنگام می گذرد و پس از راه اندازی ایستگاه های تقویت فشار و راه اندازی خط لوله ۵۰۰۰ کیلومتری، باز مردم نقاط شمالی کشور شاهد پدیده قطع گاز هستند. از این رو این سایت از دود شدن ۲۰ میلیارد سرمایه گذاری می نویسد.  بیشتر بخوانید: شرکت توتال به پروژه های گازی ایران بازگشت  ظرف این ۹ سال قرار بر این بود که با سرمایه گذاری در زیرساخت های انتقال گاز، کشور از لحاظ تامین انرژی خودکفا شده حتی برودت هوا نیز هیچ بحرانی را در زمینه انتقال و تامین گاز طبیعی این مناطق ایجاد نکند. اما کشور در زمینه تامین انرژی خودکفا نشد و بحران گاز باقی ماند.  تا کنون رسم این چند سال چنین بود که پیش از شروع زمستان، حتی در دل تابستان مسئولان از مردم می خواستند که در مصرف گاز صرفه جویی کنند و می گفتند که کمبود وجود دارد و مصرف بیش از حد در تابستان می تواند مشکلاتی را در ماه های پاییز و زمستان به همراه داشته باشد.  حسن روحانی، رئيس جمهور ایران امسال در سخنرانی خود به مناسبت پنجاهمین سال تاسیس شرکت ملی گاز ایران به مردم پیام داده بود که قطع گاز از این پس موضوعیت نخواهد داشت. جالب اینجاست که حمیدرضا عراقی، مدیر عامل شرکت ملی گاز ایران و معاون بیژن زنگنه همین ماه پیش به مردم نوید داده بود که امسال نه قطع گاز داریم و نه افت فشار. حتی مدعی شده بود که تولید گاز ایران به حدی رسیده که نه تنها نیازی به واردات نیست، بلکه جمهوری اسلامی برنامه ای فراگیر برای افزایش صادرات گاز طبیعی خود دارد. خبری که در همان زمان بازتابی رسانه ای یافت و روی تلکس خبرگزاری های خارجی نیز رفت.  اما گاز باز هم قطع شد  هنوز زمستان از راه نرسیده است. اما برودت هوا در برخی از نقاط شمالی و غربی کشور افزایش یافته است. مردم هنوز پیام روحانی مبنی بر اینکه امسال گاز قطع نخواهد شد را فراموش نکرده اند. از اظهارات مدیرعامل شرکت ملی گاز ایران حتی یک ماه هم نمی گذرد. اما علی رغم همه آن قول و قرارها، گاز بار دیگر قطع شد.  بسیاری از شهرهای استان های غربی و شمالی کشور چند روزی است که با پدیده قطع گاز روبرو هستند. الان که گاز قطع شده، باز مسئولان از مردم کشور خواسته اند تا در مصرف گاز صرفه جویی کنند. و حتی این یا آن مسئول از بحران گاز سخن می گوید. آخرین نمونه آن، رئیس اداره گاز هشترود.   بحران گاز و خوش بینی مسئولان  قطع مجدد گاز در مناطق شمالی و حتی غربی کشور در شرایطی صورت می گیرد که مسئولان از طرح های بزرگ افزایش چشمگیر تولید و صدور گاز طبیعی سخن می رانند.  روز ۱۶ اکتبر سال جاری، خبرگزاری آلمان از تهران گزارش داده بود که جمهوری اسلامی خواهان افزایش حضور و نقش خود در تامین گاز جهانی و بویژه کشورهای اروپایی است.  مدیرعامل شرکت ملی گاز ایران، حمیدرضا عراقی به خبرنگاران گفته بود که ایران مایل است تولید گاز طبیعی خود را ظرف چهار سال آینده از ۶۰۰ میلیون مترمکعب در روز به یک میلیارد مترمکعب افزایش دهد.  بیشتر بخوانید: از سرگیری همکاری زیمنس با شرکت های ایرانی در بخش انرژی  او مدعی شده بود که با این افزایش قابل ملاحظه، جمهوری اسلامی ایران در موقعیتی خواهد بود که سالانه میزان صدور گاز خود به اروپا را به ۳۰ میلیارد مترمکعب برساند.  روسیه سالانه ۶۰۰ میلیارد مترمکعب گاز تولید می کند و بزرگترین تامین کننده گاز کشورهای عضو اتحادیه اروپاست. کشورهای اروپایی نیز که خواستار یافتن بدیلی برای گاز طبیعی روسیه هستند، از چنین پروژه های استقبال می کنند. مذاکراتی هم بین شرکت های نفت و گاز اروپایی و ایران بر سر این طرح ها صورت گرفته است و از آن جمله است مذاکرات شرکت توتال با ایران.  حال قطع مجدد گاز در مناطق شمالی کشور، آن هم پس از سرمایه گذاری ۲۰ میلیارد دلاری سال های گذشته، بر طرح های گسترش نقش و حضور ایران در بازارهای گاز طبیعی جهان سایه افکنده است.نتیجه یک نظرسنجی: اقتصاد آمریکا در دوران زمامداری دونالد ترامپ رونق خواهد یافت. علت این رونق اقتصادی افزایش سرمایه‌گذاری در این کشور است.سیاست های اقتصادی و مالی دولت آینده ترامپ هم بر اقتصاد این کشور تاثیر می نهد و هم بر اقتصاد جهانی. حال موسسه آلمانی  با انجام یک نظرسنجی تلاش داشته، تاثیرات احتمالی انتخاب ترامپ بر اقتصاد  این کشور و همچنین بر اقتصاد آلمان را پیش بینی کند.  سرمایه گذاری در اقتصاد آمریکا، بار دیگر باعث افزایش آهنگ رشد اقتصادی آمریکا خواهد شد. این نتیجه نظرسنجی است که موسسه  انجام داده است.  موسسه پژوهش های اقتصادی آلمان است که در شهر مونیخ مستقر است. وظیفه اصلی این موسسه پیش بینی تحولات اقتصادی در آلمان و در دیگر نقاط جهان است.  لازم به یادآوری است که نتایج تحقیقات و پژوهش های این موسسه قابل استناد بوده و از سوی دولت  آلمان و همچنین شرکت های اقتصادی این کشور مورد توجه قرار می گیرد.  بیشتر بخوانید: اولویت های صد روز نخست دولت ترامپ  حال موسسه پژوهش های اقتصادی  نظر ۱۳۰پروفسور اقتصاد را درباره تحولات اقتصادی احتمالی ناشی از پیروزی دونالد ترامپ جویا شده است. بر اساس نتیجه این نظرسنجی، رئیس جمهوری آینده آمریکا جانی تازه به اقتصاد آن کشور خواهد بخشید. اما در عین حال همین نظرسنجی نشان می دهد که دو نگرانی بزرگ نیز بر باورهای این کارشناسان اقتصادی سنگینی می کند.  دونالد ترامپ نه تنها در کارزار انتخاباتی خود، بلکه حتی ظرف هفته های گذشته بارها از افزایش سرمایه گذاری در اقتصاد آمریکا سخن رانده است. او گفته که با فراهم آوردن شرایط لازم، زمینه های این سرمایه گذاری را آماده خواهد ساخت.  ۸۰ درصد از کارشناسان امور اقتصادی که توسط موسسه پژوهش های اقتصادی مورد پرسش قرار گرفته اند، معتقدند که آهنگ رشد اقتصادی در آمریکا در اثر این سرمایه گذاری ها افزایش می یابد. ۱۵ درصد کارشناسانی که در این نظرسنجی شرکت کرده اند، حتی به رشد اقتصادی چشمگیر آمریکا در دوران زمامداری ترامپ باور دارند.  ۷۵ درصد این کارشناسان حتی معتقدند که بازار کار آمریکا رونق خواهد یافت و فرصت های شغلی بیشتری ایجاد خواهد شد. البته این دو پیش بینی مثبت مشروط به آن است که ترامپ بودجه قابل ملاحظه ای را صرف بهبود زیرساخت های اقتصاد و جامعه آمریکا بکند. اما اینکه ترامپ این بودجه را چگونه و از کجا تامین خواهد کرد، موجب نگرانی کارشناسان  شده است.  ترامپ در کارزار انتخاباتی خود بارها از وضعیت زیرساخت های آمریکا، و بویژه پل ها، جاده ها و فرودگاه های کشور انتقاد کرده بود و آمریکا را از  این حیث یک کشور جهان سومی نامیده بود.  استقراض از سیستم بانکی  کارشناسان اقتصادی که در نظرسنجی  شرکت کرده اند نگران برنامه های مالیاتی و تجارت خارجی دولت ترامپ هستند. نیکلاس پوترافکه، مسئول بخش اقتصاد سیاسی و سیاست های مالی موسسه  معتقد است که محدود کردن زمینه های تجارت و در عین حال افزایش میزان استقراض دولت ترامپ از سیستم بانکی همچون داروی تلخی هستند که گرچه می تواند تاثیرات مثبتی برای رشد اقتصادی آمریکا به همراه داشته باشد، اما عوارض منفی نیز در پی خواهد داشت.  برخلاف سیاست هایی که دونالد ترامپ در زمینه مالیات ها مطرح کرده، کارشناسان اقتصادی آلمان معتقدند، که راه صحیح برای تامین بودجه لازمه برای سرمایه گذاری در زیرساخت های اقتصادی آمریکا، افزایش مالیات هاست. این در حالی است که ترامپ بارها عنوان کرده که تصمیم به کاهش مالیات ها دارد و از استقراض از سیستم بانکی کشور و افزایش کسری بودجه واهمه ای ندارد.  بیشتر بخوانید: نقشه ترامپ برای ممنوعیت پنج ساله لابی کردن اعضای دولت  لازم به یادآوری است که قرض دولتی آمریکا بیش از ۱۰۰ درصد تولید ناخالص مالی این کشور  است.  در ارتباط با ارزیابی سیاست های مالیاتی دولت ترامپ و استقراض بیشتر از سیستم بانکی این کشور، کارشناسان اقتصادی موسسه  نظر واحدی ندارند. اکثریت این کارشناسان البته افزایش کسری بودجه آمریکا را برای اقتصاد این کشور مضر تشخیص می دهند، حال آنکه ۲۰ درصد کارشناسانی که در این نظرسنجی شرکت کرده اند، چنین باوری ندارند.  سیاست ترامپ در عرصه بازرگانی خارجی  ترامپ بارها از پیمان های همکاری اقتصادی و همچنین سیاست بازرگانی دولت های پیشین انتقاد کرده بود. مهم ترین آن تصمیم دولت ترامپ برای خروج از پیمان تجارت آزاد ترانس پاسیفیک  است. در همین رابطه اکثر کارشناسان شرکت کرده در این نظرسنجی معتقدند که سیاست های دولت آمریکا در زمینه محدود کردن تجارت خارجی و افزودن بر موانع گمرگی و عوارض واردات تاثیری منفی بر اقتصاد آن کشور خواهد داشت.  از آنجا که بخش قابل ملاحظه ای از کالاهای تولیدی آلمان روانه بازارهای آمریکا می شود، اقتصاد آلمان نیز در اثر چنین سیاستی آسیب خواهد دید. کارشناسان امور اقتصادی موسسه  از همین رو خواهان پیروزی کلینتون در انتخابات آمریکا بودند، و تنها یکی از این کارشناسان از پیروزی ترامپ در این انتخابات استقبال کرده است.رئیس فراکسیون شفاف‌سازی و سالم‌سازی اقتصادی مجلس، نامه‌ای به رئیس قوه قضاییه نوشته و ابراز تعجب کرده که صادق لاریجانی پیگیری‌های او در امر فساد مالی و اداری را مستوجب تذکر سایر نمایندگان دانسته است.جمعه ۵ آذر، نماینده تهران در انتقاد از سخنان اخیر رئیس قوه قضاییه نامه ای سرگشاده منتشر کرد. محمود صادقی با اشاره به شیوع نگران کننده فساد اداری و مالی در همه دستگاه ها، یادآوری کرده که پیگیری ابهامات مربوط به افتتاح حساب های سپرده بانکی در قوه قضاییه از وظایف نمایندگان مجلس است.  صادقی عضو هیات رئیسه فراکسیون امید و رئیس فراکسیون شفاف سازی و سالم  سازی اقتصادی و انضباط مالی مجلس دهم است.  او طی نطقی در صحن مجلس در ۲۴ آبان ماه، در مورد واریز وجوه هنگفت به حساب شخصی صادق لاریجانی از وزیر اقتصاد سوال کرد و از صادق لاریجانی خواست گزارشی از عملکرد این حساب ها اعلام کند که در برگیرنده مبالغ واریز شده، سود حاصله و موارد مصرف آنها در ۵ سال گذشته باشد.  محمود صادقی در نامه اش به رئیس قوه قضاییه عنوان کرده که درخواست  توضیحات وزیر اقتصاد نتوانسته پاسخگوی پرسش ها و ابهام های مربوط به این مسـئله باشد: «جهت رفع ابهامات موجود درباره این حساب ها و اطلاع از حدود قانونی و موازین شرعی مورد استناد وزیرمحترم اقتصاد از ایشان سؤال کردم و ضمن رعایت آداب و شئون اخلاقی، محترمانه از حضرتعالی نیز درخواست کردم جهت شفاف سازی و تنویر افکارعمومی و جلوگیری از اشاعه شایعات و سوءاستفاده رسانه های بیگانه گزارشی از این حساب ها به مجلس شورای اسلامی ارائه بفرمایید.»  او ابراز تعجب کرده که رئیس قوه قضاییه که خود باید ملجأ و پشتیبان نمایندگان در ایفای وظایفشان باشد، از رؤسای قوه مجریه و مقننه گلایه کرده که چرا به او به سبب اظهاراتش در مجلس تذکر نداده اند.  در این نامه همچنین آمده است: «اظهارات اینجانب صرفا جنبه پرسشی و انشایی داشته و متضمن هیچ خبر و قضاوت یا تهمت و اهانتی نیست و در آن به هیچ عدد و رقمی اشاره نشده است. »  گلایه های تند لاریجانی  صادق لاریجانی، رئیس قوه قضائی ایران، روز سوم آذر در حاشیه یک همایش قضایی، سخنان تندی خطاب به حسن روحانی به زبان آورد و در واکنش به دستور او مبنی بر رسیدگی جوانب لغو سخنرانی علی مطهری در مشهد گفت: «حضرتعالی در مورد لغو سخنرانی یک نماینده گفتید مایه شرمساری است اما نماینده ای از فراکسیون امید در مجلس منتسب به شما از پشت تریبون رئیس قوه قضائیه را متهم کرده است که هزار میلیارد به حساب شخصی ریخته است که صددرصد دروغ است و شما در این مقطع وظیفه ندارید که این مایه شرمساری نیست.»  بیشتر بخوانید: وثیقه هایی که سر از حساب های شخصی درآوردند  صادق لاریجانی واریز هزار میلیارد از خزانه عمومی یا اموال بیت المال به حساب شخصی خود را کذب محض خواند و گفت: «با اجازه رهبری در سال ها قبل، نه دوره من، فقط اموال قوه به نام قوه قضاییه شده و شورای پول و اعتبار تصویب کرده و اذن رهبری داشته است اما اکنون بیان می کنند که آیا این مسئله شرعی یا قانونی است که این یک فتنه است.»  او از برادرش، علی لاریجانی در مقام رئیس مجلس نیز گلایه کرد: «عرض من به رییس محلس این است به رییس قوه قضاییه در مجلس تهمت زدند و سکوت کردید البته من به دفاع شماها نیازی ندارم.»  حساب شخصی هزار میلیارد تومانی  بحث بر سر ۶۳ حساب شخصی به نام صادق لاریجانی، رئیس قوه قضائیه است: موجودی حساب ها هزار میلیارد تومان و سود ماهانه آن ۲۲ میلیارد تومان؛ محل تامین موجودی نیز وجوه واریزی از سوی اشخاص حقیقی و اصحاب دعاوی حقوقی و کیفری و برخی متهمان دادسراها که بابت قرارهای وثیقه و تودیع خسارات به حساب قوه قضائیه واریز می شود.  این خبر اولین بار از تلویزیون اینترنتی دُر پخش شد و پس از آن کانال تلگرامی آمدنیوز با ذکر جزئیات بیشتر آن را منتشر کرد.  محمود صادقی، در بخشی از نامه سرگشاده خود تاکید کرده که همراه تعداد زیادی از نمایندگان مجلس در صدد مقابله با فساد برآمده و افزوده که مبارزه با این پدیده، مستلزم عزم جدی و بدون مسامحه همه مسئولان و ایجاد شفافیت است.  صادقی همچنین نوشته که از قوه قضاییه انتظار می رود برای کمک به مجلس، دستور هماهنگی مجموعه های تحت مدیریت خود به ویژه سازمان بازرسی کشور را صادر کند.  علی طیب نیا وزیر اقتصاد در توضیح حساب یادشده گفته است: «از حدود بیست سال پیش با هماهنگی خزانه داری کل کشور و بانک مرکزی، مبالغی با رعایت موازین شرعی و قانونی به نام قوه قضائیه در سیستم بانکی کشور سپرده گذاری شده و طبیعی است که به این سپرده ها سودی تعلق می گیرد، اصل وجوه سپرده گذاری به هیچ وجه مورد استفاده قرار نگرفته است و در حساب بانکی باقی مانده اما سودی که به این حساب ها تعلق می گیرد صرف برخی هزینه های معین در قوه قضائیه شده است.»  اما شیرین عبادی، دارنده نوبل صلح در گفت وگو با دویچه وله توضیح داده که مطابق قانون، بهره این وجوه باید به حساب قوه قضاییه ریخته شود نه به حساب شخصی افراد؛ ضمنا این وجوه باید صرف بهبود وضعیت قوه قضاییه، ایجاد شعب مختلف دادگاه ها و رفاه قضات و کارمندان دادگستری شود نه کارهای دیگر.در طول سه روز اعتصاب خلبانان شرکت هوایی لوفت‌هانزا هزاران پرواز لغو شدند و صدها هزار نفر از سفر بازماندند. اعتصاب‌ها تاکنون متوجه پروازهای مسافت نزدیک و متوسط بود اما قرار است پروازهای دور و بین‌المللی را نیز دربرگیرد. بیش از دو سال است که سندیکای خلبانان آلمان () تلاش می کند، با اعتصابات گسترده خلبانان لوفت هانزا، دستمزد خلبانان را به میزان ۲۲ درصد افزایش دهد.  این شرکت هوایی در سال ۲۰۱۴ با اعلام اینکه حقوق خلبانان تا پایان سال ۲۰۱۸ به میزان ۵ ۲ درصد افزایش می یابد و برای بالابردن آن نیز اقدامات لازم را انجام خواهد داد، به اعتصاب ها پایان بخشید.   اکنون سندیکای خلبانان می گوید که لوفت هانزا در این زمینه تحرکی از خود نشان داده، به همین سبب برای رسیدن به خواست خود، اعتصاب ها را آغاز کرده و گسترش خواهد داد.   بیشتر بخوانید: اعتصاب کارکنان لوفت هانزا و لغو صدها پرواز  به گفته سخنگوی شرکت هوایی آلمانی، از آغاز این حرکت اعتراضی در روز چهارشنبه (۲۳ نوامبر  ۳ آذر) تا روز جمعه (۲۵ نوامبر) ۲ هزار و ۶۱۸ پرواز لغو شده اند و بیش از ۳۱۵ هزار مسافر نتوانسته اند به موقع به مقصد برسند.   این اعتصاب شامل شرکت های هواپیمایی ای که با لوفت هانزا همکاری می کنند نمی شود.  لوفت هانزا برای مسافرانی که در بین راه مانده اند، بیش از ۴ هزار اتاق در هتل های شهرهای گوناگون رزرو کرده است.   اعتصاب ها تاکنون متوجه پروازهای داخلی مسافت نزدیک و متوسط بود اما قرار است که پروازهای مسافت دور و بین المللی را نیز دربرگیرد.   به گفته یک سخنگوی لوفت هانزا، هر روز اعتصاب برای این شرکت حدود ۱۰ میلیون یورو هزینه در بر دارد.عکسی از خامنه‌ای با جمله‌ای در دعوت به مطالعه درباره اسلام در دو شهر بزرگ آلمان بر روی بیلبوردهای تبلیغاتی منتشر شده است. ظاهرا قرار اولیه بر نصب عکس خامنه‌ای نبوده و این عکس بعدا بدون اجازه به بیلبورد اضافه شده است.ماجرا از دیدن یک پلاکارد بزرگ شروع شد؛ پلاکاردی با عکس آیت الله خامنه ای رهبر جمهوری اسلامی ایران در شهر کلن و جمله ای به زبان آلمانی در کنار آن: «با اسلام از طریق منابع واقعی آشنا شوید، منابع دست اول. با اسلام از طریق قرآن و سرگذشت پیامبر بزرگ آن مأنوس شوید.»  در پایین این نقل قول نیز آمده: برای اطلاعات بیشتر به سایت  مراجعه کنید.  این سایت با پسوند . در اینترنت وجود ندارد اما با پسوند . به صفحه ای می رسد که در بالای آن نوشته شده: دومُین این سایت به فروش می رسد.  در جست وجوی  همچنین به سایت آلمانی شیعه نیوز می رسیم که توسط انصار حزب الله اداره می شود.  سرآغاز تشکیل گروه  به نامه ای بر می گردد که خامنه ای پس از حملات تروریستی پاریس خطاب به جوانان اروپایی منتشر کرد و در آن دو عنصر پرخاشگری و بی بندوباری اخلاقی را که به گفته او به مؤلفه های اصلی فرهنگ غربی تبدیل شده اند عامل بروز چنین حملاتی دانست.  در دسامبر ۲۰۱۵ (یک سال پیش) کنفرانسی با نام  در ایالت زاکسن هاوزن در شرق آلمان برگزار شد. برگزارکننده این کنفرانس انجمن دانشجویان و دانش آموختگان شیعه به نام معبود بود.  بیشتر بخوانید: نگرانی آلمان از فعالیت های اطلاعاتی ایران  در صفحه فیس بوک  عکسی از بیلبورد خامنه ای در شهر دلمن هورست در ایالت نیدرزاکسن درشمال آلمان قرار داده شده که مربوط به دسامبر ۲۰۱۵ است و ظاهرا برای اولین بار در آلمان این بیلبورد نصب شده است.  بیلبورد شهر کلن با عکس خامنه ای تا روز ۲۲ نوامبر در نزدیکی ساختمان یونی سنتر واقع در محله زولتز نزدیک دانشگاه کلن نصب بوده است.  عکسی را که بخش فارسی دویچه وله از پلاکارد آویخته شده در شهر کلن گرفته برای شهرداری این شهر فرستادیم و از آنها درباره سفارش دهنده این بیلبورد و نیز اینکه آیا هنوز این پلاکارد آنجا نصب هست یا نه پرسیدیم.  پاسخ شهرداری کلن این بود: «متاسفانه ما در این عکس نمی توانیم تشخیص دهیم که چه شرکتی سفارش گیرنده و سازنده این بیلبورد است. گذشته از آن محل نصب هم در عکس چندان مشخص نیست. اگر محل نصب یک ساختمان خصوصی مثل یونی سنتر کلن باشد، بنابراین بر اساس قانون املاک خصوصی، خود آنها مسئول این بیلبورد هستند. اما اگر پلاکارد بر دیوار عمومی شهر نصب شده باشد به احتمال زیاد شرکت اشترور سفارش گیرنده آن است که مسئول بیلبوردهای تبلیغات خیابانی است. شهرداری کلن اجازه ندارد روی دیوارهایی که در اجاره این شرکت هستند اعلانی نصب کند. شما بهتر است از همین شرکت سوال کنید که سفارش دهنده این پلاکارد چه شخصی بوده است.»  طی تماس با شرکت اشترور، قرار شد که موضوع بررسی شده و نتیجه به اطلاع ما برسد ولی تا زمان تهیه این گزارش متاسفانه پاسخی از سوی این شرکت نیامد.    چسباندن عکس خامنه ای به بیلبورد  ماجرای نصب بیلبورد خامنه ای اما فقط محدود به کلن نبود، حداقل در یک شهر دیگر آلمان نیز همین پلاکارد نصب شده بود؛ فرانکفورت، جاده ماینز.  بیلبورد خامنه ای در فرانکفورت اما از جهت دیگری نیز قابل توجه بود؛ درست کنار این پلاکارد، تبلیغی برای لباس زیر زنان قرار داده شده بود که زنی نیمه برهنه در آن دیده می شد.  روزنامه فرانکفورتر آلگماینه در گزارشی از این بیلبورد نوشته که ممکن است کنار هم قرار دادن عکس خامنه ای با پیام آشنایی با اسلام راستین در کنار عکس زنی نیمه برهنه به قصد و با این هدف صورت گرفته باشد که ارزش های غربی در مقابل ارزش های اسلامی قرار داده شود و جوانان در مقابل ارزش های غربی به سمت اسلام گرایش پیدا کنند.  در هر حال با قصد یا بدون منظور، تضاد موجود در این عکس، توجهات بیشتری را به خود جلب می کند.  در تماس دویچه وله فارسی با شهرداری فرانکفورت به منظور فهمیدن نام موسسه سفارش دهنده این بیلبورد، این پاسخ برای ما ارسال شد: «این بیلبورد توسط شرکت اشترور که یک شرکت بزرگ تبلیغات خیابانی است اجاره داده شده است. ظاهرا شخصی  بدون توافق قبلی با شرکت تبلیغاتی و حتی بدون پرداخت پولی برای این کار، عکس آیت الله را به این بیلبورد نصب کرده و پلاکارد در حقیقت تصرف شده است. پس از آنکه شرکت تبلیغاتی متوجه این موضوع شد، عکس آیت الله از این بیلبورد برداشته شد.»  انجمن شیعیان آلمان  تلاش نویسندگان گزارش فرانکفورتر آلگماینه برای پیدا کردن سرنخ این بیلبورد به مجمع اسلامی جوامع شیعه در آلمان       می رسد که مدیر آن یک روحانی ایرانی به نام محمود خلیل زاده است.   در جست وجو به زبان فارسی به دنبال مجمع اسلامی جوامع شیعه در آلمان و یا انجمن شیعیان آلمان به اخبار زیادی از دیدار رئیس این انجمن با روحانیون داخل ایران بر می خوریم؛ از جمله دیدار با آیت الله جوادی آملی و دیدار با ریاست دانشگاه اسلامی باقرالعلوم.  این انجمن همچنین در سپتامبر سال ۲۰۱۵ (سال گذشته) کنفرانسی با نام همایش بزرگداشت غدیر خم در شهر هاگن آلمان برگزار کرد.  متاسفانه تماس های تلفنی مکرر و همچنین ایمیل ارسالی ما به این موسسه برای پرسش درباره چسباندن عکس خامنه ای بدون توافق قبلی به بیلبورد تبلیغات اسلامی، تا کنون بدون پاسخ مانده است.  طبق آمار رسمی، در آلمان ۴ میلیون و ۳۰۰ هزار مسلمان زندگی می کنند که از میان آنها ۵۰۰ هزار نفر شیعه علوی و ۲۵۰هزار نفر شیعه های امامی ترک و ایرانی هستند.مجلس ایران با ارائه طرح دو فوریتی ممنوعیت خرید کالاهای مصرفی آمریکایی نسبت به تصویب طرح تمدید تحریم‌های ایران توسط کنگره آمریکا واکنش نشان داد. سخنگوی وزارت خارجه ایران هم مصوبه کنگره را نقض برجام دانست.محمدرضا تابش، نایب رئیس فراکسیون امید، از ارائه یک طرح دو فوریتی در مجلس شورای اسلامی در واکنش به تمدید ۱۰ ساله قانون تحریم های ایران از سوی کنگره آمریکا خبر داد.  به گزارش ایسنا، تابش روز جمعه (۲ دسامبر ۱۲ آذر) گفت که پیش نویس این طرح در کمتر از یک ساعت به امضای ۱۴۵ نفر از نمایندگان با گرایش های مختلف سیاسی رسیده است.  این طرح در مورد ممنوعیت خرید کالاهای مصرفی آمریکایی است و قرار است هفته آینده در مجلس به رأی گیری گذاشته شود. تابش پیش بینی کرده است که نمایندگان با رأی قاطع این طرح را تصویب کرده و به مرحله اجرا خواهند رساند.  واکنش وزارت خارجه ایران  بهرام قاسمی، سخنگوی وزارت خارجه ایران نیز مصوبه اخیر کنگره آمریکا را نقض برجام خوانده و گفت: «بر اساس اصول اولیه حاکم بر روابط بین الملل، دولت آمریکا مسئول اجرای تعهدات بین المللی آن کشور است و تحولات سیاسی داخل آمریکا و ارتباطات میان قوای مقننه و مجریه آن کشور نمی تواند توجیهی برای اهمال و یا استنکاف از اجرای تعهدات بین المللی آن کشور محسوب شود.»  سنای آمریکا به تازگی با ۴۱۹ رأی موافق و تنها یک رأی مخالف قانون تحریم های ایران را به مدت ۱۰ سال تمدید کرد. پیش از آن نیز تمدید این قانون در مجلس نمایندگان آمریکا برای یک دوره ۱۰ ساله دیگر تصویب شده بود.  بیشتر بخوانید: سنای آمریکا تمدید قانون تحریم ایران را تصویب کرد  قانون تحریم های ایران پس از تصویب در کنگره نیازمند امضای باراک اوباما، رئیس جمهور آمریکاست تا اجرایی شود.  قاسمی یادآور شده است که اوباما طبق تعهدی که در برجام پذیرفته، متعهد شده با استفاده از کلیه اختیارات خود از قانونی و اجرایی شدن موارد مخالف برجام، منجمله مصوبه اخیر کنگره جلوگیری نماید.  آیت الله خامنه ای، رهبر ایران پیش تر تمدید تحریم ها را نقض برجام خوانده و نسبت به واکنش ایران هشدار داده بود.  بیشتر بخوانید: خامنه ای: به نقض برجام قطعا واکنش نشان می دهیم  سخنگوی وزارت خارجه ایران گفته است که این کشور رفتار دولت آمریکا را در این زمینه به صورت دقیق رصد نموده و گزارشی کامل در همین راستا به هیئت نظارت بر اجرای برجام ارائه خواهد کرد.  قانون تحریم های ایران در سال ۱۹۹۶ در دوران ریاست جمهوری بیل کلینتون در آمریکا به تصویب رسید و هر ۱۰ سال یکبار نیازمند تمدید است. کاخ سفید هنوز در مورد احتمال امضا یا وتوی این مصوبه توسط باراک اوباما اظهارنظر نکرده است، ولی اوباما پیشتر گفته بود که این طرح را در صورت تصویب کنگره وتو خواهد کرد.پس از مجلس نمایندگان، سنای آمریکا هم قانون تحریم‌ها علیه ایران را برای یک دوره ۱۰ ساله دیگر تمدید کرد. در صورت امضای این قانون توسط رئیس جمهور، جنبه اجرایی پیدا می‌کند. ایران گفته است که تمدید تحریم‌ها نقض برجام است.این طرح پیشتر در مجلس نمایندگان با ۴۱۹ رای موافق و یک رای مخالف تصویب شده است. این قانون برای تمدید پس از تصویب کنگره نیازمند امضای رییس جمهوری آمریکا خواهد بود.   قانون تحریم ایران، موسوم به    که سال ۱۹۹۶ تصویب شد هر ده سال یک بار نیازمند تمدید است. به موجب این قانون محدودیت هایی برای سرمایه گذاری در صنایع نفت و گاز ایران و فعالیت های موشکی این کشور پیش بینی شده است.  آیت الله خامنه ای قبلا اعلام کرده بود که تمدید این تحریم ها به منزله نقض برجام خواهد بود. در آمریکا اما حتی محافل نزدیک به کاخ سفید ارتباطی میان برجام و این تحریم ها نمی بینند و امضای آن توسط رئیس جمهور، باراک اوباما، منتفی شمرده نمی شود.  خامنه ای: به نقض برجام قطعا واکنش نشان می دهیم  در جلسه سنا سناتورهایی مانند باب منندز از تمدید قانون تحریم ها علیه ایران حمایت کردند و پس از آن، تمدید ۱۰ ساله این تحریم ها به رأی گذاشته شد که با ۸۹ رای موافق و بدون رای مخالف به تصویب رسید.  کنگره اعلام کرده تصویب این طرح در این راستاست که رئیس جمهوری آینده آمریکا توانایی آن را داشته باشد که در صورت نقض برجام از سوی تهران، تحریم ها را به سرعت اعمال کند.  بیشتر بخوانید: رئيس سیا درباره لغو توافق اتمی با ایران هشدار داد«آنچه باعث انتقال اچ‌آی‌وی و شیوع ایدز می‌شود نه بوسیدن و بغل کردن، که ناآگاهی است.» در روزجهانی ایدز نگاهی داریم به ۱۰ باور نادرست و سوء برداشت رایج درباره ایدز. درک درست واقعیات پیش‌نیاز پیش‌گیری از شیوع هر ویروسی است.۱) اچ آی وی همان ایدز است  این باوری نادرست اما بسیار رایج است. اچ آی وی () ویروسی است که از راه های گوناگون وارد بدن می شود و سیستم ایمنی را هدف قرار می دهد. از آنجایی که این ویروس می تواند تا مدتی طولانی نهفته بماند و علائمی از خود بروز ندهد، سیستم ایمنی بدن را رفته رفته چنان تضعیف می کند که به ایدز () می انجامد؛ مرحله ای که سیستم ایمنی بدن به شدت آسیب پذیر می شود و توان مقابله با بیماری ها و ویروس ها را تا حد زیادی از دست می دهد.  ممکن است فاصله ورود ویروس اچ آی وی به بدن تا پیش روی و رسیدن به ظهور علائم ایدز حتی تا ۱۰ سال باشد. این زمان برای هر فردی متفاوت است، چون وضعیت سیستم ایمنی بدن انسان ها متفاوت است. تشخیص زودهنگام ورود اچ آی وی به بدن، انتخاب های درمانی موثرتر و متنوع تری پیش روی مبتلایان خواهد گذاشت.  ۲) اچ آی وی از راه بزاق، عرق، استفاده مشترک از حوله، ظروف یا توالت منتقل می شود  خیر. اچ آی وی ویروسی شکننده است که روی هیچ سطحی بیرون از بدن نمی تواند زنده بماند. این ویروس از راه لمس بدن فرد مبتلا، یا غذا خوردن با او در ظرفی مشترک، یا استفاده از دستشویی مشترک، به هیچ وجه منتقل نمی شود. سرفه یا عطسه کردن هم نمی تواند ویروس را منتقل کند. آب یا هوا هم نمی تواند ناقل این ویروس باشد، بنابراین شنا کردن در استخری که مبتلایان به این ویروس در آن شنا کرده اند هیچ خطری ندارد.  ۳) اچ آی وی از راه سکس دهانی منتقل نمی شود  ممکن است بشود. ریسک ابتلا به ویروس اچ آی وی از راه سکس دهانی کمتر است، اما همچنان انتقال ویروس محتمل است. اگر شما یا پارتنرتان زخم های باز یا برش هایی در دهان و لثه یا ناحیه تناسلی داشته باشید، ریسک ابتلا به اچ آی وی یا حتی اچ پی وی (زگیل تناسلی) بسیار بالاست. به طور کلی تماس پوست بریده شده یا زخمی، با خون، اسپرم یا ترشحات واژنی فردی دیگر می تواند به سادگی عامل انتقال ویروس باشد.  بیشتر بخوانید: چرا نسل جدید کاندوم ها از راه نمی رسند؟  ۴) اچ آی وی از راه بوسیدن و تماس بدن ها منتقل می شود  این باور در اکثر موارد نادرست است. بوسیدن فرد مبتلا به اچ آی وی، حتی بوسیدن رمانتیک که با تبادل بزاق دهان همراه است، خطری ندارد. بوسیدن فقط در صورتی می تواند عامل انتقال اچ آی وی یا ویروس های دیگر باشد که هر دو نفر زخم های باز یا لثه های خون آلود داشته باشند. در واقع تا زمانی که تبادل خون میان بدن ها صورت نگیرد، بوسیدن خطری در بر ندارد.  در آغوش کشیدن مبتلایان هم عملی کاملا بی خطر است. اگر دوست مبتلا به اچ آی وی دارید، او را محکم در آغوش بگیرید. مبتلایان به اچ آی وی و ایدز به حمایت روانی دوستان شان به شدت نیازمندند.  ۵) با سکس با کسی که مبتلا به اچ آی وی است، حتما مبتلا خواهید شد  اگر آمیزش جنسی محافظت شده باشد، یعنی اگر از کاندوم استفاده کنید، احتمال انتقال ویروس اچ آی وی به طور چشم گیری کاهش می یابد. کاندوم ها در مقابله با شیوع اچ آی وی و دیگر ویروس ها و بیماری های مقاربتی بسیار موثرند، اما فقط در صورتی که «درست و مستمر» استفاده شوند. همچنین اگر فرد مبتلا به اچ آی وی تحت درمان است و علائم انتقال ویروس را ندارد، ناقل ویروس نخواهد بود.    ۶) اچ آی وی ویروسی رایج در میان دگرباشان جنسی است  این باوری کاملا نادرست است. ویروس ها می توانند به بدن هرکسی، صرف نظر از گرایش جنسی آنها، وارد شوند. تعداد مبتلایان به اچ آی وی در جامعه مردان هم جنس گرا کمی بیشتر است، اما این گزاره فرسنگ ها با واقعیت فاصله دارد.  هر کسی، با هر جنسیتی، اگر شرکای جنسی متعدد داشته باشد و به سکس بدون کاندوم خو گرفته باشد، در معرض ابتلا به انواع ویروس ها و بیماری های مقاربتی، از جمله اچ آی وی است. مردانی که بیش از یک شریک جنسی دارند باید دست کم سالی یک بار نه فقط آزمایش اچ آی وی، که آزمایش کلی برای همه بیماری های مقاربتی بدهند. برای زنان هم تست سالانه «پاپ اسمیر» برای تشخیص بیماری های مقاربتی، از جمله هرپس (تب خال تناسلی) و اچ پی وی (زگیل تناسلی که می تواند در صورت نهفته ماندن عامل سرطان دهانه رحم باشد) اکیدا توصیه می شود.  بیشتر بخوانید: آتشفشان ایدز در ایران همچنان فعال است  ۷) مادر مبتلا به اچ آی وی حتما ویروس را به فرزند به دنیا نیامده اش منتقل خواهد کرد  با پژوهش های جدید و تلاش های جامعه پزشکی، انتقال ویروس از مادر به جنین کاملا متوقف شده است. اگر مادر باردار داروهای درمان اچ آی وی را مصرف کند، احتمال انتقال ویروس به فرزندش کمتر از یک درصد خواهد بود. اگر مادر تحت درمان نباشد، احتمال انتقال ویروس به فرزند حدود ۲۵ درصد است.    ۸) اگر تست اچ آی وی دو نفر منفی باشد، می توانند بدون کاندوم سکس کنند  رایج ترین روش برای آزمایش اچ آی وی در جهان، اسکن کردن پادتن (آنتی بادی) است. در این روش با شمارش تعداد آنتی بادی هایی که بدن برای مقابله با ویروس می سازد، می توان ابتلا به ویروس را تشخیص داد. اما مساله اینجاست که تولید این پادتن ها زمان بر است و ممکن است در طول این زمان شما آزمایش داده باشید و نتیجه منفی گرفته باشید.  اگر از آخرین باری که احتمال ابتلا به اچ آی وی داشتید سه ماه گذشته و جواب آزمایش شما همچنان منفی است، می توانید مطمئن باشید که مبتلا نیستید، اما حتی در این شرایط هم سکس محافظت شده توصیه می شود، چون ریسک ابتلا به دیگر بیماری های مقاربتی بدون کاندوم بسیار بالاست.  ۹) اچ آی وی می تواند توسط حشرات به انسان ها منتقل شود  حشرات مطلقا نمی توانند ناقل اچ آی وی باشند. حشراتی که انسان ها را می گزند، صرفا خون را می مکند و خون جدیدی به بدن انسان تزریق نمی کنند. به همین خاطر است که تا کنون هیچ موردی از انتقال اچ آی وی توسط حشرات به انسان ها کشف و گزارش نشده و احتمالا هرگز نخواهد شد.  ۱۰) ابتلا به اچ آی وی یعنی مرگ  نرخ مرگ ومیر در میان مبتلایان به اچ آی وی و ایدز در دهه های گذشته بالا بود، چون تشخیص و درمان آن بسیار دشوارتر از حالا بود. اکنون با داروهای جدیدی که برای مقابله با گسترش این ویروس تولید شده، می توان تا حدود زیادی اچ آی وی را سرکوب کرد. طول عمر مبتلایان اچ آی وی در حال حاضر با طول عمر کسانی که مبتلا نیستند تفاوت چشم گیری ندارد.  احسان نوروزیشش اندیشمند دینی در بیانیه‌ای اعتراضشان را نسبت به حکم ۲۱ سال زندان احمد منتظری ابراز کرده‌اند. آنها همچنین اعدام‌های سال ۶۷ را از سیاه‌ترین اوراق کارنامه جمهوری اسلامی دانسته‌اند.«اعدام های زندانیان سیاسی در تابستان ۱۳۶۷ از سیاه ترین اوراق کارنامه جمهوری اسلامی است.» این اولین جمله بیانیه  ای است که شش تن از نواندیشان دینی در اعتراض به حکم ۲۱ سال حبس احمد منتظری صادر کرده اند.  نویسندگان این بیانیه انتشار فایل صوتی آیت الله منتظری در دیدارش با اعضای هیأت تصمیم گیرنده درباره اعدام های سال ۶۷ را تاکید مجددی بر خلاف قانون و خلاف شرع بودن آن اعدام ها دانسته و نوشته اند: «کسانی که معتقدند آن اعدام ها مایه افتخار آنان بوده است و انجام وظیفه کرده اند، نه تنها نمی بایست از بازگویی کارنامه افتخارات خویش نگران شوند بلکه خود باید به انتشار این سند افتخار اقدام می کردند.»  صدیقه وسمقی، پژوهشگر دینی یکی از امضاکنندگان این بیانیه است. او در این باره به دویچه وله می گوید: «وقتی آن ها مدعی هستند که تمام اقدامات شان دارای دلایل شرعی و قانونی بوده، واقعا این پرسش برای همه مطرح می شود که چرا واهمه دارند، چرا این قدر از افشا شدن این واقعیت ها می ترسند. خب بیآیند افکار عمومی را مجاب بکنند. بیآیند بگویند چه تعداد افراد را اعدام کرده اند. بیآیند بگویند براساس کدام موازین قانونی و شرعی این کارها را انجام داده اند و ابهامات را مرتفع بکنند.»  بیشتر بخوانید: حکم احمد منتظری؛ دفاع شخصی مافیای قدرت و ثروت  خانم وسمقی این بیانیه را تنها اعتراض نمی داند بلکه آن را نوعی اعلام موضع نسبت به کشتارهای صورت گرفته می داند. او در پاسخ به این پرسش که چرا این اعلام موضع همان زمان و یا کمی بعدتر انجام نگرفت، می گوید: «این اعدامها پنهانی صورت گرفته. در آن زمان رسانه های گسترده وجود نداشت و کیفیت و تعداد این ها اعلام نشد. ما هنوزهم نمی دانیم چه تعداد افراد اعدام شده اند. یک دلیل مهم اش این است. اما باید افکارعمومی را دو بخش کرد؛ به نظر من اکثریت مردم بی اطلاع بودند. اما آنهایی که اطلاع داشتند و سکوت کردند، آنها خیلی هاشان الان هستند. باید ازشان سئوال کرد که چرا سکوت کردید. یا قبول داشتند این عملکرد را و یا دلایل دیگری برای سکوت داشتند که خودشان باید عنوان کنند. شاید هم یک بخش بزرگی از آن ترس بود، شاید هم ابهام بوده. ببینید، خیلی ها شاید فکر می کردند که واقعا اگر اعدام هایی دارد صورت می گیرد، براساس موازین شرعی و قانونی ست. چون به نام اسلام این کارها انجام شده است.»  دادگاه ویژه روحانیت قانونی نیست  در بیانیه ای که علاوه بر خانم وسمقی، حسن یوسفی اشکوری، محسن کدیور، عبدالعلی بازرگان، حسن فرشتیان و محمد برقعی نیز آن را امضا کرده اند، حکم صادرشده برای احمد منتظری از سوی دادگاه ویژه روحانیت حکمی ناسازگار با موازین حقوق بشر، اصول حقوقی و قوانین مصوبه کشوری ذکر شده است.    نویسندگان این بیانیه همچنین قانونی بودن دادگاه ویژه روحانیت را زیر سوال برده اند. صدیقه وسمقی درباره دادگاه ویژه روحانیت و غیرقانونی بودن آن می گوید: «قانون اساسی تصویب شده و در این قانون اساسی مرجع همه تظلمات و شکایات دادگستری دانسته شده که براین اساس دادگاه های عمومی که در دادگستری تشکیل می شوند مرجع شکایات هستند. به همین جهت دادگاه هایی که یک زمانی تشکیل شده، مثل دادگاه انقلاب و دادگاه ویژه روحانیت دیگر موضوعیت ندارد. همان طور که باز در قانون اساسی ذکر شده، همه باید از روند یکسان در دادرسی برخوردار باشند و همه حقوق برابر داشته باشند.»  برخورداری از حق آگاهی و دادخواهی  صدیقه وسمقی رسیدگی به مسئله اعدام های سال ۶۷ را یک مسئله ملی می داند که فراتر از منافع یک گروه خاص است. او می گوید باید همه تلاش ها صورت بگیرد تا اینگونه فجایع دوباره تکرار نشوند.  بیشتر بخوانید: اعدام های ۶۷؛ یک فایل صوتی، چندین صدا و یک نام ماندگار  او همچنین بر حق آگاهی مردم از چند و چون این اعدام ها و نیز حق دادخواهی خانواده های بازماندگان تاکید کرده و می گوید: «این حق مردم بوده که در آن زمان آگاه می شدند که دارد چه بر سر فرزندانشان می آید. امروز هم حق مردم است و همیشه این حق باقی خواهد ماند برای اینکه ملت ایران آگاه بشوند که چه اتفاقی افتاده، مسئولیت این اتفاق ها با چه کسانی بوده و چه دلایل و توجیهاتی داشتند. برای خانواده های قربانیان هم این حق همیشه محفوظ است که دادخواهی بکنند. برای کسانی هم که مرتکب این فجایع شدند همیشه این مسئولیت وجود دارد که بیایند و توضیح بدهند و ضمنا از کرده خودشان هم دفاع بکنند اگر دفاعی دارند.»  در پایان بیانیه شش نواندیش دینی، ضمن حمایت قاطع از احمد منتظری از دادگاه تجدیدنظر خواسته شده تا حکم او را نقض و این خطای بزرگ را جبران کند. نویسندگان بیانیه نوشته اند: «اصرار بر اجرای این حکم نتیجه ای جز بلندتر کردن طنین اعتراض مرحوم منتظری به آن اعدام های خلاف شرع و قانون ندارد. طنینی که از مرزهای ایران گذشته و جهان گیر شده است.»احضار محمود صادقی نماینده تهران در مجلس، به دادسرا به تنشی کم‌سابقه میان مجلس و قوه قضائیه انجامید. حضور صادقی در دادسرا و آزادی او به قید کفالت هم به بحث‌ها و واکنش‌ها پایان نداده است.محسن صادقی، برادر و هم زمان وکیل محمود صادقی، نماینده تهران در مجلس، درباره جزئیات حضور موکلش در دادسرای فرهنگ و رسانه در روز سه شنبه (۹ آذر ۲۹ نوامبر) توضیح داد.  وکیل این نماینده مجلس به خبرگزاری تسنیم گفت: «آقای صادقی روز گذشته (سه شنبه) در دادسرای فرهنگ و رسانه حضور یافتند تا بهانه را از دست فرصت طلبان بگیرند و این به معنای آن نیست که رفتار نادرست و جلب غیرقانونی را پذیرفته است».  این وکیل دادگستری حضور موکلش در دادسرا را داوطلبانه خواند تا دشمنان به گفته ی او حربه ای علیه نظام در دست نداشته باشند. وکیل محمود صادقی افزود که موکلش نوشته است: «این جلب را غیرقانونی می دانم و به طور رسمی و از مجاری قانونی احضار نشدم و به صورت داوطلبانه حضور پیدا کردم و پاسخ خودم را بعد از طی تشریفات قانونی و تشخیص هیئت نظارت مبنی بر اینکه خارج از حیطه وظایف نمایندگی رفتار کردم یا خیر، ارائه می کنم.»  شکایت به دلیل طرح حساب های شخصی آملی لاریجانی  محسن صادقی شمار شکایت های موجود در پرونده موکلش را ۱۰ تا ۱۱ فقره خواند و گفت: «از مجموع این شکایت ها، ۸ شکایت یک موضوع دارد و مربوط به دانشجویان بورسیه بود [...] از سه فقره اعلام جرم عمومی موجود در پرونده، یک فقره مربوط به سئوال آقای صادقی از وزیر اقتصاد درباره حساب های قوه قضائیه است که قطعاً تشخیص اینکه نطق آقای صادقی در این خصوص، خارج از وظایف نمایندگی بوده یا خیر با هیئت نظارت بر رفتار نمایندگان است».  شامگاه سه شنبه دادستانی تهران اعلام کرد که محمود صادقی در وقت اداری همان روز برای انجام تحقیقات، در دادسرا حضور یافته است. این نماینده مجلس پس از حضور در دادسرای فرهنگ و رسانه با صدور قرار تأمین کفالت و با معرفی کفیل آزاد شد.  اگر ریگی به کفشت نیست از چه می ترسی؟  مسعود پزشکیان، نایب رئیس اول مجلس، روز سه شنبه در نشستی که از سوی حزب اعتماد ملی مشهد برگزار شده بود، با اشاره به واکنش های تند به سؤال محمود صادقی درباره حساب های شخصی رئیس قوه قضائیه گفت: «اگر انتقاد و اعتراض را برنتابیم آیا مملکت درست می شود؟ اگر کسی که رئیس یک قوه است، تخلف قانونی کند و بعد ما از کنارش بگذریم آن وقت در این جامعه چه اتفاقی باید بیافتد؟»  پزشکیان همچنین با اشاره به لغو سخنرانی علی مطهری در مشهد که تنشی دیگر را میان مجلس و قوه قضائیه آفریده بود افزود: «در همین مشهد چند روز پیش آقای علی مطهری نایب رئیس مجلس می خواسته صحبت بکند اما جلویش را گرفته اند [...] در شهر امام رضا (ع) نایب رئیس مجلس را در به در، از این خانه به آن خانه هل می دهند که نگذارند حرف بزند. حتی اگر حرف بی ربط می زند تو که منطق داری برو جوابش را بده از چه می ترسی؟ اگر ریگی به کفشت نیست از چه می ترسی؟»  نایب رئیس اول مجلس تاکید کرد که «پیرامون موضوع صادقی نماینده مجلس هم خیلی راحت می شد در چارچوب قانون مساله را فیصله داد». پزشکیان با انتقاد از تلاش برای بازداشت محمود صادقی افزود: «لزومی ندارد برای چنین کارهایی شبانه به در خانه نماینده مجلس مامور بفرستند و بهانه به دست ضد انقلاب بدهند که اختلاف در مملکت راه بیاندازند».  بیشتر بخوانید: تنش بی سابقه مجلس دهم و دستگاه قضا بر سر یک حکم جلب  پرسش ملت  محمد تقی کروبی نیز در صفحه ی اینستاگرام خود به تلاش برای بازداشت محمود صادقی واکنش نشان داد.  فرزند مهدی کروبی از جمله نوشت: «پرسش صادقی از رییس دستگاه قضا پرسش یک ملت است زیرا این روزها پیرامون فساد فراگیر صاحبان زر، زور و اسلحه سؤال های بسیاری در اذهان آحاد مختلف جامعه مطرح هست که پاسخش هرچه باشد، مطمئناً بگیر و ببند نیست».  سؤالی معادلفتنه  محمود صادقی طی نطقی در صحن مجلس در ۲۴ آبان ماه، در مورد واریز وجوه هنگفت به حساب شخصی صادق آملی لاریجانی از وزیر اقتصاد سوال کرده و از رئیس قوه قضائیه خواسته بود، گزارشی از عملکرد این حساب ها اعلام کند که در برگیرنده مبالغ واریز شده، سود حاصله و موارد مصرف آنها در ۵ سال گذشته باشد.  صادق آملی لاریجانی، رئیس قوه قضائیه ایران، نیز سوم آذر در واکنش به سخنان نماینده تهران، بدون نام بردن از محمود صادقی، از نماینده ای از فراکسیون امید سخن گفته بود که با کمال وقاحت از پشت تریبون مجلس رئیس قوه را متهم کرده که هزار میلیارد را به حساب شخصی ریخته است.  بیشتر بخوانید: موج حمایت از محمود صادقی و لغو حکم جلب او  آملی لاریجانی واریز هزار میلیارد از خزانه عمومی به حساب شخصی خود را کذب محض خوانده و گفته بود: «با اجازه رهبری در سال ها قبل، نه دوره من، فقط اموال قوه به نام قوه قضائیه شده و شورای پول و اعتبار تصویب کرده و اذن رهبری داشته است، اما اکنون بیان می کنند که آیا این مسئله شرعی یا قانونی است که این یک فتنه است».  صادقی نیز به نوبه ی خود در واکنش به این سخنان رئیس دستگاه قضا، طی نامه ای به او در تاریخ ۵ آذر از جمله نوشته بود: «اگر به متن تذکر دو دقیقه­ای اینجانب مراجعه بفرمایید ملاحظه خواهید فرمود که اظهارات اینجانب صرفا جنبه پرسشی و انشایی داشته و متضمن هیچ خبر و قضاوت یا تهمت و اهانتی نیست و در آن به هیچ عدد و رقمی اشاره نشده است».  بیشتر بخوانید: محمود صادقی با معرفی کفیل از دادسرای تهران آزاد شد  مواضع کم نظیر در میان مقام های رسمی  محمود صادقی، نماینده تهران در مجلس شورای اسلامی، روز دوشنبه (۸ آذر ۲۸ نوامبر) درباره حکم جلب خود در توییتر نوشت: «با پیگیری مسئولان ذیربط جلب اینجانب منتفی و قرار شد موضوع مطابق قانون با اعلام به مجلس طبق نظر هیات نظارت بر رفتار نمایندگان دنبال شود».  اندک زمانی پس از انتشار این خبر، خبرگزاری های ایران به نقل از دادستان تهران، عباس جعفری دولت آبادی، اعلام کردند که دستور جلب صادره از دادسرای فرهنگ و رسانه درباره محمود صادقی، مطابق با موازین قانونی بوده و کماکان به قوت خود باقی است.  دادستان تهران هم زمان اعلام کرد که در پرونده گشوده شده برای محمود صادقی هشت فقره شکایت خصوصی و سه فقره اعلام جرم عمومی مطرح شده است. دولت آبادی گفت که مقاومت صادقی در برابر مأموران و تحریک افراد برای اجتماع مقابل منزلش اخلال در نظم عمومی و جرم است و بر اتهامات قبلی وی افزوده خواهد شد. او همچنین از صادقی خواست تا خود را به مراجع قضایی معرفی کند.  صادقی سپس در شبکه اجتماعی توییتر نوشت که در برابر فشارها تسلیم نخواهد شد. این نماینده مجلس اما در نهایت روز سه شنبه در دادسرای فرهنگ و رسانه حاضر و با صدور قرار تأمین کفالت و با معرفی کفیل آزاد شد.  محمود صادقی، رئیس فراکسیون شفاف سازی و سالم سازی اقتصادی و انضباط مالی و عضو فراکسیون امید، علاوه بر وارد شدن به بحث شفاف سازی حساب های شخصی رئیس قوه قضائیه یا دفاع از یاشار سلطانی، در عرصه های حقوق بشری نیز مواضع انتقادی و متفاوتی را اتخاذ کرده است.  صادقی پیش از این از جمله در دفاع از نقض حکم زندان طولانی مدت نرگس محمدی، فعال حقوق بشری، در جمع امضاکنندگان نامه ای به قوه قضاییه بود و همچنین در واکنشی تند جلوگیری از برگزاری مراسم سالگرد پروانه و داریوش فروهر را مورد انتقاد قرار داده بود.برنامه‌ها و سریال‌های جدید تلویزیونی‌ای که قرار است به امر آگاهی‌رسانی به جامعه در باره ایدز کمک کنند، اغلب با نگاه اخلاقی جانبدارانه و در مذمت رفتارها و نیازهای جنسی تهیه می‌شوند.از زمانی که دکتر آرش علایی، از پزشکان و کارشناسان به نام بین المللی، از آتشفشان ایدز در ایران سخن گفت تا امروز که جهان برای ۲۸ـ مین بار به نشانه ی همبستگی با مبتلایان به این ویروس روبان سرخ به یقه ی لباس خود سنجاق می کند، سال ها می گذرد. آرش علایی در مصاحبه ای با دویچه وله در شرح چگونگی رشد سریع روند این بیماری عفونی در جامعه ی ایران، آن را به آتشفشانی تشبیه کرد که چند سال زیر خاکستر بوده و حال از زیر خاکستر برآمده است.  نگاهی به تازه ترین آمار وزارت بهداشت که در آوریل ۲۰۱۶ منتشر شده، نشان می دهد که این آتشفشان در حال حاضر نیز همچنان فعال است و به گفته ی حسن هاشمی، وزیر بهداشت، با رشد سالانه ی ۱۰ درصدی گسترش می یابد.  بیشتر بخوانید: احتمال درمان بیماری ایدز در آینده نزدیک  طبق آمار رسمی، قربانیان رشد تورمی ایدز تا نیمه ی نخست سال جاری میلادی نزدیک به ۷ هزار نفر بوده است. این در حالی است که سازمان ملل متحد، در روز جهانی ایدز سال ۲۰۱۵ اعلام کرد که میان سال های ۲۰۰۰ تا ۲۰۱۴ میلادی شمار مبتلایان به ایدز در سطح جهانی از ۳ میلیون و ۱۰۰ هزار نفر، به ۲ میلیون در سال کاهش یافته است.  یکی از بزرگترین موفقیت ها نیز کاهش ۵۸ درصدی شمار کودکان مبتلا به ایدز در همین فاصله زمانی بوده است.  سال ۲۰۱۵ از نظر ارزیابی دستاوردهای جهانی مقابله با ایدز برای رسیدن به اهداف هزاره ای این نهاد بین المللی، سال تعیین کننده ای بود. هدف این است که تا سال ۲۰۳۰ روند رشد این بیماری عفونی به صفر برسد.  سیاست عدم آگاهی و کتمان  از نظر کارشناسان پزشکی، دلیل اصلی رشد سریع انتقال ویروس اچ آی وی در ایران به عدم آگاهی و کتمان آن مربوط می شود. این علت در تمام گزارش های تخصصی ای که در باره ی آمار مرگ و میر بیماری ایدز در بانک های اطلاعاتی رسمی جمهوری اسلامی به ثبت رسیده همواره ذکر شده، ولی برنامه های موثر ریشه کن کننده ای برای مبارزه با آن طرح ریزی و پیاده نشده است.  بیشتر بخوانید: پیشرفت روش های درمان در بیماری ایدز  ایران تا میانه دهه ی ۱۹۸۰ از جمله کشورهایی بود که وجود این ویروس را در جامعه انکار می کرد و با این که در ابتدا طبق داده های رسمی، نزدیک به ۲۰۰ تا ۵۰۰ نفر به بلای اچ آی وی مبتلا بودند، واقعیت را نادیده می گرفت.  رهبران ایران در سطح بین المللی همواره اعلام می کردند که جامعه ی ایران به دلیل وفاداری به ارزش های نظام جمهوری اسلامی پاک و منزه باقی مانده است. به همین دلیل، دکتر آرش علایی و برادرش کامیار که از پزشکان مبرز و پیشروان روشنگری و آگاه سازی مردم در این زمینه بودند، در سال ۲۰۰۸ دستگیر و به اتهام براندازی نظام، ارتباط با احزاب اپوزیسیون و تشکیل سازمان های غیردولتی به زندان های دراز مدت محکوم شدند.  این اقدام اعتراضات گسترده ی بین المللی را به همراه داشت که سرانجام به آزادکردن این دو پزشک راهگشا، پس از تحمل ۳ سال حبس انجامید.  بیشتر بخوانید: افزایش شمار افراد ناقل ویروس ایدز در ایران  با اینحال مقامات دولتی به اجرای برنامه های ضد روشنگرانه ی خود ادامه دادند تا جایی که شورای عالی انقلاب فرهنگی با تایید محمود احمدی نژاد، رئیس جمهور وقت، در سال ۲۰۱۲ روز جهانی ایدز را که همواره اول دسامبر برگزار می شد، به دلیل عدم شمول کشوری از تقویم رسمی ایران حذف کرد.  در این روز جهانی انجمن های مردم نهاد می کوشیدند با برپایی گردهم آیی های آموزشی و اطلاعاتی، بر آگاهی شهروندان در این زمینه بیفزایند و با اعمال تبعیض علیه مبتلایان به ایدز مقابله کنند.  موج سوم ایدز  سیاست انکار و کتمان دولت در حال حاضر نیز با آن که کارشناسان از موج سوم ایدز در ایران سخن می گویند، همچنان در دستور کار است.  حسن قاضی زاده هاشمی، وزیر بهداشت، درمان و آموزش پزشکی، به عنوان نمونه، در آوریل ۲۰۱۶ علت گسترش این بیماری خطرناک را «پنهانکاری دربارهی آن و نگفتن واقعیتها به مردم» عنوان کرد. خواست وزیر بهداشت این است که «بدون پرده پوشی واقعیت های جامعه را به مردم بازگو کنیم»  دکتر مینو محرز، رئیس مرکز تحقیقات ایدز ایران، نیز معتقد است که «بزرگترین مشکل در رابطه با کنترل و درمان بیماری ایدز در کشور، انکار مسئله است».  به قول محرز: «مثل کبک سرمان را زیر برف نکنیم. هنوز هم بسیاری انکار می کنند که شیوع ایدز از راه تماس جنسی پرخطر وجود دارد».  خطر در کمین زنان و جوانان  پس لرزه های پیامدهای منفی عدم آموزش درست و پنهانکاری دولتی بیش از همه شالوده ی زندگی زنان و جوانان را ویران می کند. خبرگزاری ایرنا به نقل از تازه ترین آمار رسمی وزارت بهداشت (آوریل ۲۰۱۶) گزارش می دهد که «در ایران بیش از ۳۰ هزار فرد مبتلا به این ویروس شناسایی شده اند و حدود ۱۵ درصد از مبتلایان را زنان تشکیل می دهند».    در این گزارش همچنین آمده است که بیش از ۹۰ درصد زنان بدون اینکه آگاه باشند، از طریق شوهرانشان به اچ آی وی مبتلا می شوند.  بر اساس داده های دکتر زهرا بیات جوزانی، مدیر مرکز تحقیقات ایدز کشور، که در ۲۴ نوامبر ۲۰۱۶ در روزنامه ی جمهوری اسلامی منتشر شده، شمار مبتلایان به ویروس ایدز نزدیک به  ۲۷ هزار نفر است که دستکم ۵ هزار تن از آنان را زنان تشکیل می دهند.  بیشتر بخوانید: اخراج کودکان مبتلا به ایدز از مدارس  درباره ی درصد یا شمار جوانان مبتلا به ایدز آمار رسمی قابل اعتمادی منتشر نشده، با اینحال مسئولان بارها در رابطه با افزایش تورمی مصرف شیشه و مواد مخدر صنعتی در جامعه از گسترش ایدز در میان جوانان سخن گفته اند. به عنوان نمونه دکتر مسعود مردانی، استاد دانشگاه شهید بهشتی، در گفت وگو با خبرنگار شفقنا در ژوییه سال گذشته گفت که «سن ابتلا به ویروس ایدز در ایران به ۱۶ سالگی رسیده است».  اطلاع رسانی اخلاقی  اغلب دست اندرکاران، نخستین گام در راه مقابله با این بیماری را تشدید فعالیت های آگاهی بخش و ارایه ی خدمات اطلاع رسانی مربوط به آن می دانند.  دکتر مینو محرز، رئیس مرکز تحقیقات ایدز ایران، از جمله با تاکید بر این که الگوی ابتلا به این بیماری در کشور در چند سال گذشته تغییر کرده و در حال حاضر انتقال ویروس بیشتر از طریق رابطه ی جنسی کنترل نشده در میان مردان و زنان صورت می گیرد، می گوید: «هیچ نوع آموزشی از سوی آموزش و پرورش و رسانه ها درباره ی انتقال ایدز از طریف رابطه ی جنسی پرخطر وجود ندارد.»    این کارشناس با اشاره به این که ارتباط جنسی یک غریزه ی طبیعی است، می افزاید: «چرا پدر و مادرها با بچه ها درباره ی رابطه ی جنسی صحبت نمی کنند؟ چرا آموزش و پرورش درباره ی رابطه ی جنسی هیچ آموزشی به دانش آموزان نمی دهد؟ چرا رسانه ها به این مسائل مهم نمی پردازند؟»  به نظر کارشناسان، برنامه های اجرایی نهادها محدود و ناکارآ است و اغلب آموزش ها رنگ اخلاقی غلیظی دارد. به عنوان نمونه، اگر جوانی جواب پرسش شماره ی ۱۸۱۹ بخش پاسخگویی به سئوالات متداول مرکز ملی پیشگیری از ایدز در ایران را در پایگاه اینترنتی آن جستجو کند، با این هشدار روبرو می شود: محتوای این صفحه برای افراد زیر ١٨ سال مجاز نمی باشد. سئوال ۱۸۱۹ عبارت از این است: «استفاده از دو کاندوم باعث جلوگیری از ابتلا به ایدز می شود؟»  نقش رسانه ها  برنامه های تلویزیونی و سریال هایی که به نوعی به مسائل مربوط به این بیماری می پردازند اغلب با نگاهی جانبدارانه و در مذمت رفتارها و نیازهای جنسی تهیه می شوند. دکتر حمید صانعی، رئیس دانشگاه علوم پزشکی اصفهان، با تاکید بر این که باید درباره ی واقعیت های ایدز اطلاع رسانی شود، می گوید: «باید اجازه دهیم فیلم های بیشتری با محتوای فرهنگی و آموزشی تهیه و ارائه شود تا جامعه بداند که فردی که به ایدز مبتلاست، مجرم نیست و نباید مطرود باشد.»  موضوع ایدز برای نخستین بار در سریال آخرین ستاره ی شب تلویزیون ایران دستمایه قرار گرفت و پس از آن سریال های نیستان به کارگردانی حسین مختاری و سریال بیگانه ای در میان ما به کارگردانی احمد امینی، به این موضوع پرداختند.  بیشتر بخوانید: افزایش نگران کننده ابتلا به ایدز در میان زنان ایران   اگر از سریال های دیگری مانند در شهر و خط قرمز که در حاشیه مسئله ی مبتلایان به ویروس اچ آی وی را مطرح می کنند، بگذریم، ظاهرا در چند ماه گذشته سریال ۴۰ قسمتی پریا در آموزش دهی موفق بوده است.  سید محمد هادی ایازی، معاون امور اجتماعی وزارت بهداشت در نوامبر ۲۰۱۶ در جریان نهمین کنفرانس بین المللی ارتقاء سلامت در شهر شانگهای در شرق چین گفت که «پخش این سریال در تلویزیون ایران موجب شده، مراجعه برای کنترل بیماری ایدز به میزان بیش از ۴۰ درصد افزایش یابد.»  سریال نیمه موفق  اسماعیل عفیفه، تهیه کننده ی سریال که با همکاری و بودجه ی وزارت بهداشت و درمان فیلمبرداری می شود در این رابطه می گوید: «این وزارتخانه می خواهد اسم و عنوان ایدز در سریال پریا مطرح شود و اطلاع رسانی درباره ی شیوه های پیشگیری از آن اهمیت ویژه ای یابد؛ زیرا موج سوم اچ آی وی در حال فراگیری است.»    پریا زنی است که پس از جدایی و طلاق از همسرش به قصد ادامه ی تحصیل به خارج می رود، ولی تاب دوری از دو فرزند خود را که نزد پدرشان زندگی می کنند، نمی آورد و پس از گذشت ۵ سال به ایران باز می گردد. او در شرایطی که همچنان درگیر کشمکش با همسر اولش است، با کیوان، پسر خاله ی خود به امید ساختن یک زندگی جدید، رابطه ی نامتعارف عاشقانه برقرار می کند. این امید اما پس از چندی نقش بر آب می شود، چون کیوان به خاطر اعتیاد به مواد مخدر در پی رفت و آمد به میهمانی های شبانه به ایدز مبتلا می شود...  بیشتر بخوانید: مخالفت سازمان پژوهش با طرح موضوع اعتیاد وایدز در کتب درسی  جنبه ی آگاهی دهی درباره ی شیوه های پیشگیری از ایدز در این سریال در برابر پیام اخلاقی آن بسیار کم رنگ است. این پیام در تبلیغ شیوه ی زندگی و رفتار دو شخصیت دیگر داستان، گلی و علیرضا، خلاصه می شود: این دو کارآکترهایی کاملا مثبت هستند، طبق سنت و اصول دین با هم ازدواج کرده اند، صاحب دو فرزند برومند شده اند و زندگی بی دردسر و آرامی را با یکدیگر می گذرانند. این الگو در برابر زندگی پرتنش و پرکشمکش و غیراخلاقی پریا و کیوان، گزینه ی بهتری جلوه می کند.  واقعیت های هشداردهنده  زیر خاکستر تبلیغ این الگوهای اخلاقی، آتشفشان ایدز در ایران همچنان فعال است: بنا به ارزیابی کارشناسان و متخصصان بیماری های عفونی که بر اساس فرمول سازمان بهداشت جهانی تعریف می شود، شمار واقعی مبتلایان به ایدز در ایران بسیار بیشتر از داده های رسمی وزارت بهداشت است و میان ۱۰۰ تا ۱۲۰ هزار نفر را دربرمی گیرد.  به گفته ی کارشناسان بیش از ۷۰ هزار فرد مبتلا و ناقل ویروس ایدز در کشور از بیماری خود آگاه نیستند و می توانند عامل انتقال عفونت به دیگران باشند.نوزده سازمان حقوق بشری از دولت ایران خواسته‌اند به آزار و اذیت نوکیشان مسیحی در این کشور خاتمه داده شود. امضاکننده بیانیه مشترک می‌گویند فشار بر جامعه نوکیشان مسیحی در ماه‌های گذشته در ایران به بالاترین حد خود رسیده است.سازمان های حقوق بشری امضاکننده این بیانیه می گویند مقام های ایران با ایجاد فشار بر رهبران جامعه مسیحیت از طریق تهدید مستقیم یا آزار و اذیت عامدانه، آنان را مجبور به ترک وطن می کنند. بنا بر گزارش ها به تعدادی از گرداندگان کلیساهای خانگی در طول بازجویی گفته شده است که به ۵ تا ۱۰ سال حبس محکوم خواهند شد، مگر اینکه کشور را ترک کنند.  در نمونه ای دیگر، مسیحیان اذعان کرده اند که احضار روزانه آنان برای پرسش و پاسخ به دفاتر اطلاعات به رویه ای آزاردهنده تبدیل شده است. همچنین ماموران با مصادره اسناد و مدارک شناسایی قربانیان (نوکیشان مسیحی) را از خرید و فروش املاک و مستغلات یا خودرو بازمی دارند یا با واداشتن آنها به ترک اجباری مشاغل شان، آنها را مورد آزار قرار می دهند.  این بیانیه را سازمان هایی مانند کمپین بین المللی حقوق بشر در ایران، مجموعه فعالان حقوق بشر در ایران، سازمان دیده بان خاورمیانه، بنیاد عبدالرحمان برومند، عدالت برای ایران، مرکز حامیان حقوق بشر و ... امضا کرده اند.  بیشتر بخوانید: آزار و تعقیب قضایی کم سابقه مسیحیان در ایران  این سازمان ها می گویند بنا بر گزارش هایی که از منابع موثق و بستگان نوکیشان مسیحی دریافت کرده اند، ماموران امنیتی ۷۹ مسیحی را در فاصله بین ما ه های اردیبهشت تا مرداد ۹۵، در مناطق مختلف ایران بازداشت کرده اند؛ اکثریت قریب به اتفاق آن ها از چند روز تا یک ماه تحت بازجویی مستمر بوده و یا در بازداشت به سر برده اند.  بنا بر این گزارش، برخی از دستگیرشدگان کماکان بدون هیچ گونه اتهام مشخصی در بازداشت به سر می برند. سازمان های حقوق بشری معتقدند که تعداد بازداشت شدگان بیش از این آمار می تواند باشد، چرا که برخی از بازداشت ها گزارش نشده اند.  دولت ایران تغییر دین مسلمان زادگان از طریق شرکت در کلیسای رسمی را در سال ۲۰۱۲ ممنوع کرد. از این رو نوکیشان مسیحی مجبور به تجمع در گروه های غیر رسمی مانند کلیسای خانگی شده اند. این تجمع ها غیرقانونی محسوب می شوند و غالبا مورد هجوم نیروهای امنیتی قرار می گیرند. تنها در اوت ۲۰۱۶ اعضای حداقل ۴ کلیسای خانگی بازداشت و بازجویی شده اند.  مسئولان و اعضای کلیساهای خانگی عمدتا با اتهاماتی چون اقدام علیه امنیت ملی از طریق راه اندازی کلیساهای خانگی مواجه می شوند. گروهی از نوکیشان مسیحی در ماه مه ۲۰۱۶ در رشت با اتهام اقدام علیه امنیت ملی بازداشت شدند. حکم آنان از زمان ابلاغ (۱۵ اکتبر ۲۰۱۶) تا کنون در تعلیق است. سه تن از مردان به اتهام نوشیدن شراب همدلی به تحمل ۸۰ ضربه شلاق محکوم شدند و بسیاری از این بازداشت شدگان کماکان منتظر ابلاغ حکمشان هستند.  بیشتر بخوانید: ایران در میان ۱۰ کشور سرکوبگر حقوق مسیحیان  نویسندگان بیانیه می گویند این نوع رفتار نسبت به مسیحیان و نوکیشان نقض آشکار قانونی اساسی ایران و تعهدات بین المللی دولت ایران است. ماده ۱۴ قانون اساسی ایران با در نظر گرفتن حقوق اولیه مذاهب غیر اسلامی، از جمله بر رعایت حقوق مسیحیان، یهودیان و زرتشتیان تاکید می کند. همچنین ماده ۱۹ قواعد محکمی را علیه تبعیض وضع کرده و ماده ۲۳ نیز مقامات را از تفتیش عقاید افراد یا برخورد با اشخاص به خاطر عقایدشان را منع کرده است.  ایران به عنوان کشوری که میثاق بین المللی حقوق مدنی و سیاسی را امضا کرده، موظف است از عدم تبعیض بر اساس مواد ۲ و ۲۶ این معاهده و برای حفظ آزادی اندیشه و مذهب بر اساس ماده ۱۸ همان میثاق اطمینان حاصل کند. ماده ۱۸ به طور خاص حفاظت از حقوق افرادی که قصد تغییر مذهب یا عقیده دارند را در نظر گرفته است.  از زمان برداشته شدن تحریم های بین المللی، رهبران جهان به افزایش روابط با ایران و توسعه موقعیت های تجاری تمایل نشان داده اند. به عنوان مثال، پارلمان اروپا در ژوئن ۲۰۱۶ تحلیل استراتژی خود در روابط با ایران به دنبال توافق هسته ای را با کمترین اشاره به موارد حقوق بشری منتشر کرد.  امضاکنندگان بیانیه خواستار توجه جامعه بین الملل و همین طور دولت ایران به موارد نقض حقوق اقلیت های دیدنی شده اند. آنها از دبیرکل سازمان ملل و گزارشگر آزادی مذاهب و نیز گزارشگر ویژه حقوق بشر در مورد ایران خواسته اند با توجه به مسئولیت ها و وظایفشان، وضعیت آزادی ادیان در ایران را رصد کرده و نتایج را به صورت کامل به اعضای سازمان ملل متحد گزارش دهند.جان برنان، رئيس سازمان اطلاعات مرکزی آمریکا می‌گوید، پاره کردن توافق اتمی با ایران نهایت حماقت است. او چشم‌پوشی از این توافق را بسیار خطرناک خواند.جان برنان، رئیس آژانس اطلاعات مرکزی آمریکا (سیا) می گوید، لغو توافق اتمی با ایران توسط دونالد ترامپ، رئیس جمهور برگزیده آمریکا، دست یابی ایران و دیگر کشورها به سلاح هسته ای را محتمل تر می سازد.  او در گفت وگو با شبکه بی بی سی جهانی توضیح داد: «این [رویکرد] می تواند به برنامه اتمی جدید در ایران و کشاندن دیگر کشورهای منطقه به این مسیر بیانجامد.»  برنان پاره کردن توافق رئیس جمهور قبلی توسط رئیس جمهور جدید آمریکا را تقریبا بی سابقه توصیف کرد.  دونالد ترامپ در مبارزات خود برای رسیدن به ریاست جمهوری آمریکا اعلام کرده بود که تحت رهبری او آمریکا از توافق اتمی با ایران خارج خواهد شد.  طبق این توافق، تحریم های بین المللی مرتبط با برنامه هسته ای جمهوری اسلامی لغو می شوند، در صورتی که ایران به تعهدات خود پایبند باشد. تهران همچنین به حدود ۱۰۰ میلیارد یورو دارایی مسدودشده خود در بانک های خارجی دسترسی پیدا می کند.  برنان تا ژانویه سال ۲۰۱۷ مدیر سیا باقی خواهد ماند. جانشین او مایک پومپئو، نماینده حزب جمهوری خواه مجلس آمریکا خواهد بود.بر اساس دادخواست دادستان کل دیوان اتحادیه اروپا، نهادهای دولتی کشورهای عضو این اتحادیه‌ می‌توانند در صورت وجود خطر برای امنیت عمومی از صدور روادید برای دانشجویان خارجی خودداری کنند.دیوان اتحادیه اروپا قرار است در چند ماه  آینده به پرونده ی یک زن ایرانی که تقاضای کسب روادید دانشجویی او از آلمان به منظور ادامه تحصیل در این کشور رد شده است، رسیدگی کند.  این متقاضی زن چندی پیش برای ادامه تحصیلات دوره دکترا در یکی از دانشگاه های آلمان در رشته ی امنیت اطلاعات از سفارت آلمان در تهران تقاضای ویزای دانشجویی کرده بود.  مقامات آلمانی به این دلیل که او تحصیلات خود را در یکی از دانشگاه های تهران به پایان رسانده که به گفته شورای اتحادیه اروپا در آن از جمله تحقیقات هسته ای با اهداف نظامی صورت می گیرد، از ارائه ی ویزا خودداری کرده  اند. دلیل این تصمیم، خطر برای امنیت عمومی خوانده شده است.  بیشتر بخوانید: نکاتی درباره درخواست ویزای دانشجویی از آلمان  به گفته ی این مقامات، آموخته های او در آلمان می تواند در خدمت اهداف نظامی ایران قرار گیرد.  از نظر دادستان کل دیوان اتحادیه اروپا، تقاضای روادید دانشجویی طبق مقررات اتحادیه در صورتی می تواند رد شود که فرد مورد نظر تهدیدی برای امنیت عمومی به حساب بیاید. اما مقام های مسئول باید در این گونه موارد اطلاعات مشخص را ضمیمه دلایل خود کنند و در مورد تمام شواهد مهم تحقیق کنند.  دیوان اتحادیه اروپا در اغلب موارد نظر دادستان کل را می پذیرد. گفته می شود رأی دادگاه در این مورد مشخص تا چند ماه دیگر صادر خواهد شد.محمود صادقی در دادسرای عمومی و انقلاب تهران حاضر شد. این نماینده مجلس با صدور قرار تأمین کفالت و با معرفی کفیل آزاد شد. علی مطهری، نماینده مجلس می‌گوید قوه قضائیه خود را به هیچ کس پاسخگو نمی‌داند.محمود صادقی، نماینده مجلس شورای اسلامی، روز سه شنبه (۹ آذر ۲۹ نوامبر) در وقت اداری جهت انجام تحقیقات در دادسرا حضور یافت.  به گزارش خبرگزاری دانشجویی ایران (ایسنا) به نقل از پایگاه اطلاع رسانی دادسرای عمومی و انقلاب تهران، محمود صادقی پس از حضور در دادسرای فرهنگ و رسانه و انجام تحقیقات در مورد اتهامات مطروحه توسط بازپرس پرونده و با صدور قرار تأمین کفالت و با معرفی کفیل آزاد شد.  حکم جلب محمود صادقی، که از سوی دادستانی صادر شده بود، در شامگاه یکشنبه به خاطر مقاومت این نماینده به اجرا در نیامد. صادقی روز دوشنبه حکم دادستانی را جلب غیرقانونی دانست، اما عباس جعفری دولت آبادی، دادستان انقلاب تهران، اطلاع داد که دستور جلب محمود صادقی قانونی و به قوت خود باقی است.  بیشتر بخوانید: موج حمایت از محمود صادقی و لغو حکم جلب او  به گفته دادستانی این حکم جلب به خاطر هشت فقره شکایت خصوصی و سه فقره اعلام جرم عمومی مطرح شده است. اما عقیده عموم این است که حکم جلب به خاطر افشاگری اخیر محمود صادقی در مورد حساب های شخصی صادق لاریجانی، رئیس قوه قضائیه صورت می گیرد.  نامه اعتراض آمیز علی مطهری  علی مطهری نائب رئیس مجلس ایران درباره برخورد قضایی با محمود صادقی در نامه ای سرگشاده این روند را باعث بی خاصیت شدن مجلس خواند.  بیشتر بخوانید: تنش بی سابقه مجلس دهم و دستگاه قضا بر سر یک حکم جلب  علی مطهری روز سه شنبه (۹ آذر) به دادستان تهران نوشت: «با روشی که دادستانی در پیش گرفته است مجلس به صورت یک موجود بی خاصیت و همیشه نگران از احضار و بازداشت در خواهد آمد».  مطهری در نامه خود به تفاوت دیدگاه دادستانی با نظرگاه مجلس اشاره کرده و می گوید: «از نظر شما انتقاد یا سوال نماینده از قوه قضائیه اگر وارد نباشد جرم است و دادستانی می تواند او را مستقیما احضار یا جلب کند، در حالی که از نظر ما انتقاد یا سوال می تواند وارد باشد و می تواند وارد نباشد و به هرحال در این گونه موارد قوه قضائیه باید به وسیله وزیر دادگستری پاسخ بدهد و رفع ابهام کند.»    مطهری تصریح می کند: «مشکل اصلی قوه قضائیه این است که خود را به هیچکس پاسخگو نمی داند و اساسا شأن خود را اجل از پاسخگویی می داند.»  مطهری در پایان نامه خود هشدار داده است: «با روشی که دادستانی در پیش گرفته است مجلس به صورت یک موجود بی خاصیت و همیشه نگران از احضار و بازداشت درخواهد آمد و حریت و آزادگی خود را از دست خواهد داد و ای بسا که به تملق و چاپلوسی روی آورد.»  مطهری در نهایت ابراز امیدواری کرده که دادستانی در حکم خود تجدید نظر کند.۲ دسامبر ۱۸۸۱: ۱۳۵ سال پیش در چنین روزی جِنی همسر کارل مارکس در لندن درگذشت.جِنی مارکس ( ) که نام خانوادگیش فُن وِستفالِن ( ) بود، در شهر زالسوِدِل در شمال آلمان زاده شد. پدر و مادرش از اشراف قدیمی آلمان و انگلیس بودند. دو ساله بود که پدرش به عنوان مشاور حکومتی به شهر ترییر () زادگاه کارل مارکس در غرب آلمان رفت و به این ترتیب میان فرزندان دو خانواده وِستفالِن و مارکس که هم مدرسه ای بودند، دوستی نزدیکی پدید آمد.  جِنی شیفته ادبیات و فلسفه بود و کارل مارکس که این شیفتگی را می شناخت با این که بعدها هیچ کار ادبی دیگری نکرد، سه مجموعه شعر سرود و گردآورد و به همسر آینده اش پیشکش کرد:  تصور کن دو جانی را  که رودآسا و آهنگین  خروشنده ولی آرام  در هم می تنند انگار  ۲۲ ساله بود که پنهانی با کارل مارکس که چهار سال از او کوچکتر بود، نامزد کرد و از آن پس نزدیکترین و باورمندترین خواننده آثار او شد و در کنار پاسداری نظم خانواده و نبرد با تنگدستی و تلاش برای تامین اقتصادی، از معرفی و تبلیغ برای همسرش و اندیشه های او از هیچ کوششی فروگذار نکرد.  ۲۹ ساله بود که تازه توانست با مارکس ازدواج کند و در مسافرت ها و تبعیدها همواره در کنار او باشد. برای نمونه شش بار مجبور شد وسایل خانه را بفروشد و به شهر یا کشور دیگری از جمله پاریس، کلن و لندن برود چون کارل مارکس را از چند شهر و کشور اخراج کردند.  کار ماندگار جِنی ویرایش و رونویسی آثار همسرش بود زیرا دستخط کارل مارکس را کمتر کسی می توانست بخواند. برای نمونه تنها قطعه ای که از دست نوشته مانیفِست حزب کمونیست باقی مانده یک صفحه است که بیشتر آن دستخط جِنی مارکس است.  جِنی مارکس چنان خود را فدای اداره خانواده و ویرایش کارهای همسرش کرد که کمتر کسی از توانایی های ادبی او آگاهی داشت و دارد. تنها نمونه این توانمندی ها نامه های او هستند.  جِنی مارکس در ۶۷ سالگی در انگلیس درگذشت.جیمز ماتیس، ژنرال بازنشسته ارتش آمریکا قرار است پست حساس وزارت دفاع دولت دونالد ترامپ را برعهده گیرد. ماتیس که به سگ دیوانه شهرت دارد، چهره گمنامی نیست، نه در آمریکا و نه در عراق و افغانستان.انتخاب جیمز ماتیس به عنوان وزیر دفاع دولت آینده آمریکا، چندان غیر منتظره نبود. چند روز پیش واشنگتن پست و حتی شبکه خبری  به نقل از تیم مشاوران ترامپ از چنین گزینه ای برای وزارت دفاع خبر داده بودند. اما معرفی ماتیس به عنوان وزیر دفاع آمریکا یک اشکال حقوقی دارد.  کنگره آمریکا باید انتخاب ماتیس به عنوان وزیر دفاع ایالات متحده آمریکا را تایید کند. مشکل حقوقی که وجود دارد، فاصله زمانی بین خدمت در ارتش و پذیرش یک پست دولتی است. طبق قوانین آمریکا باید بین خدمت نظامی و پذیرش مسئولیت دولتی هفت سال فاصله باشد. حال آنکه ماتیس تا چهار سال پیش هنوز در خدمت ارتش آمریکا بود. اما کنگره میتواند در این یا آن مورد استثناء قائل شود. کاری که پیش از این یک بار و آن هم در سال ۱۹۵۰ اتفاق افتاد.  سربازی به نام جیمز ماتیس  اینکه ماتیس کی و کجا به دنیا آمده و در کدام کالج تحصیل کرده مهم است، ولی برای شناخت او باید نگاهی داشت به آنچه خودش درباره خودش میگوید و کارنامه نظامی اش. و بی تردید توضیح پیامدهای سیاسی انتخاب ماتیس برای پست حساس وزارت دفاع موضوع مهمی است که توجه مفسران و تحلیلگران را به خود جلب کرده است. موضوعی که هم برای سرنوشت توافق هسته ای با ایران اهمیت دارد و هم برای نقش آمریکا در خاورمیانه.   بیشتر بخوانید: ترامپ ژنرال مخالف ایران را برای وزارت دفاع معرفی کرد  جیمز ماتیس هرگز ازدواج نکرده و فرزندی هم ندارد. او یک ارتشی است. ۶۶ سال سن دارد و بیش از دو سوم عمر خود را درخدمت ارتش بوده و به ویژه تفنگداران دریایی آمریکا بوده است. در هر دو جنگ خلیج فارس شرکت داشته است و از جمله در جنگ خونین فلوجه و حمله به استان انبار که منجر به کشته شدن بسیاری شد.  او گفته است که در صحنه جنگ تنها منطقه ای که برای تو اهمیت دارد، منطقه ای است به طول ۶ اینچ و آن فاصله بین دو گوش توست!  جیمز ماتیس مرد عمل است  سیاستمداران را معمولا با سخنان و اظهاراتشان می شناسند. نظامی ها را با نقشی که در دفاع و یا جنگ ایفا می کنند.  جیمز ماتیس سیاستمدار نیست و از این رو، مثل سیاستمداران در انتخاب واژه و کلام برای خود محدودیتی قائل نمی شود. اظهاراتی دارد که پرده از خصوصیات او برمی گیرد. همیشه تلاش داشته نظرش را شفاف و پوست کنده بگوید و هرگز خود را سانسور نکرده است. در سخنرانی هایی که در برابر سربازان ارتش آمریکا و به ویژه تفنگداران دریایی آمریکا کرده،  دو واژه مرگ و کشتن نقش زیادی دارند. او از اینکه با سخنان خود ایجاد وحشت کند، ابایی ندارد.  او بارها گفته است که واژه ای به نام شکست نمی شناسد و حتی نمی داند که چگونه چنین کلمه ای را می نویسند. از آن گذشته بارها تاکید کرده که هیچگاه پیامدهای تصمیمات نظامی اش خوابش را برهم نزده است. گفته است مردی که در افغانستان همسرش را پنج سال به خاطر بد حجابی کتک بزند، مرد نیست و باید چنین افرادی را تیرباران کرد.  جیمز ماتیس سگ دیوانه است  به او لقب سگ دیوانه داده اند. کسی که در صحنه جنگ حوصله تامل ورزیدن و درنگ کردن ندارد. با آنکه می گویند هزاران جلد کتاب در کتابخانه شخصی خود دارد و آدم با مطالعه ای است، ولی عملکردش در ارتش حکایت از شخصیت ژنرالی دارد که سریع تصمیم می گیرد و تصمیمش را سریع عملی می کند.  جیمز ماتیس زمانی خطاب به سربازان گفته بود آنقدر از دشمنان دموکراسی آمریکا بکشید تا دست از سر ما و دموکراسی ما بر دارند. و حتی یک بار هم گفته بود: مودب باشید، حرفه ای باشید، ولی برنامه تان این باشد که با هر کس روبرو شدید، او را بکشید.  جیمز ماتیس و تحریکات سپاه  جیمز ماتیس یک ارتشی تمام عیار است و حرفش را خیلی جدی میزند. زمانی درباره تفنگداران دریایی آمریکا گفته بود: به آنان نشان دهید که هیچ دشمن بهتری از نیروی دریایی آمریکا وجود ندارد، نشان دهید که هیچ نیروی بدتری از نیروی دریایی آمریکا نمی توانند سراغ بگیرند.  دونالد ترامپ در کارزار انتخاباتی خود به رویدادهای اخیر در خلیج فارس اشاره کرده بود و تهدید کرده بود که اگر کسی بخواهد به رزمناوهای آمریکا نزدیک شود، بی درنگ با واکنش ما روبرو خواهد شد. منظور ترامپ نزدیک شدن قایق های سریع سپاه به رزمناو نیتس در آبهای خلیج فارس بود. در آن هنگام ناو آمریکایی برای جلوگیری از برخورد، مسیر خود را تغییر داده بود.  دولت اوباما از درگیر شدن با جمهوری اسلامی ایران اجتناب می ورزید. اما حال روشن نیست که در صورت وقوع رویداد مشابهی، نیروی دریایی آمریکا چه واکنشی از خود نشان دهد.  جیمز ماتیس یک شکارچی است  جیمز ماتیس نگاهی حتی کمابیش ایدئولوژیک به سیاست جهان دارد، تقسیم جهان به دو اردوی خودی و غیر خودی در رویکرد سیاسی او دیده می شود. زمانی خطاب به تفنگداران دریایی گفته بود: افراد یا قربانی هستند، یا شکارچی. حال تصمیم با شماست. این سخن او بازتابگر نوع نگاهش به جهان و سیاستش برای حل معضلات و بحران های سیاسی و مناقشات نظامی است.  بیشتر بخوانید: واکنش مجلس و وزارت خارجه ایران به مصوبه کنگره آمریکا  یک دو راهی خطرناک بر سر جامعه بشری. یا باید قربانی بود یا شکارچی. جیمز ماتیس، تصمیم خود را گرفته است. او از همان ابتدا مایل بوده، شکارچی باشد. شکارچی که از کشتن واهمه ای ندارد. این موضوع را خودش بارها تکرار کرده است.  ماتیس و برجام  جیمز ماتیس خطر ایران را بسیار جدی می داند. بارها درباره ایران و خطر ایران برای منطقه و جهان سخن گفته است. به باور او، خطر ایران از داعش و القاعده هم بیشتر است و باید با نفوذ جمهوری اسلامی ایران در منطقه و دخالت های سیاسی این کشور در اوضاع عراق، سوریه، یمن و لبنان مقابله شود.  وزیر دفاع پیشنهادی دولت ترامپ، یکی از منتقدان اصلی سیاست دولت اوباما در برابر جمهوری اسلامی است. حتی زمانی گفته است که دولت اوباما در ارتباط با جمهوری اسلامی گندکاری کرده است و حال دولت جدید باید این خطاها را تصحیح کند. جیمز ماتیس بارها برجام را نقد کرده و آن را اشتباه بزرگ دولت اوباما  نامیده است و مدعی شده که این توافقنامه ممکن است دستیابی ایران به سلاحهای هسته ای را به تعویق بیاندازد، اما مانع از آن نمی شود.  نظر ماتیس درباره برنامه هسته ای ایران با نظر ترامپ در این زمینه کاملا همخوانی دارد. ترامپ در کارزار انتخاباتی خود، برجام را بدترین توافق تاریخ آمریکا معرفی کرده بود و گفته بود که پس از به قدرت رسیدن آن را پاره خواهد کرد.  اینکه دولت ترامپ پس از شروع رسمی کار خود روز بیستم ژانویه چه سیاستی در برابر برنامه هسته ای ایران و توافقنامه هسته ای در پیش گیرد، هنوز روشن نیست. اما تحلیلگران در این نکته اتفاق نظر دارند که احتمال تجدید نظر در متن برجام و از سر گیری مذاکرات بر سر توافقنامه جدیدی با ایران منتفی نیست.پلیس اتحادیه اروپا، یوروپل اعلام کرده که در آینده نزدیک احتمال وقوع حملات تروریستی در کشورهای اروپایی بسیار بالاست. بیش از همه فرانسه و پس از آن بلژیک، آلمان، هلند و بریتانیا در معرض خطر این حملات قرار دارند.پلیس اتحادیه اروپا، یوروپل، هشدار داده که احتمال حملات تروریستی از سوی گروه دولت اسلامی در کشورهای اروپایی در آینده نزدیک بالاست.  در گزارش کمیته ضد ترور یوروپل که روز جمعه دوم دسامبر (۱۲ آذر) منتشر شده، علت این مسئله شکست های مکرر گروه دولت اسلامی در سوریه و عراق و از دست دادن مناطق تحت اشغال این گروه تروریستی عنوان شده است.  بر اساس گمانه زنی های نیروهای امنیتی، در حال حاضر بیش از دهها تروریست بالقوه گروه دولت اسلامی در اروپا وجود دارند.  در گزارش یوروپل آمده است: «به احتمال زیاد و در آینده نزدیک حملات جدید تروریستی در اروپا چه به صورت حمله های فردی و چه گروهی روی خواهد داد.» بر اساس این گزارش فرانسه از همه کشورها بیشتر در معرض خطر این حملات قرار دارد. کشورهای بلژیک، آلمان، هلند و بریتانیا نیز هدف های احتمالی تروریست ها خواهند بود.ژنرال سابق جیمز ماتیس از سوی دونالد ترامپ برای پست وزارت دفاع آمریکا انتخاب شده است. مطبوعات آمریکا به او لقب سگ دیوانه داده‌اند. ماتیس معروف به مخالفت با ایران و عدم اطمینان به این کشور است.دونالد ترامپ، رئیس جمهور منتخب آمریکا پنج شنبه شب (اول دسامبر۱۱ آذر) در مراسمی در شهر سین سیناتی در ایالت اوهایو اعلام کرد که ژنرال سابق نیروی دریایی جیمز ماتیس را برای پست وزارت دفاع آمریکا در نظر گرفته است.  ترامپ از ماتیس ۶۶ ساله با عنوان ژنرالی فوق العاده یاد کرد. اعلام رسمی این پست روز دوشنبه ۵ دسامبر از سوی ترامپ صورت خواهد گرفت.  سگ دیوانه ( ) عنوانی است که مطبوعات آمریکا به این ژنرال سابق نیروی دریایی داده اند. او به دلیل یک اظهارنظر جنجالی در سال ۲۰۰۵ این لقب را گرفت. در آن زمان ژنرال ماتیس گفته بود: «شلیک به بعضی آدم ها سرگرم کننده است.»  بیشتر بخوانید: ژنرال پترائوس؛ نامزد جدید پست وزارت امور خارجه آمریکا  این ژنرال بازنشسته همچنین به دلیل مخالفتش با ایران و اعتماد نداشتن به این کشور مشهور است. او مخالف توافق اتمی  است که آمریکا و پنج کشور دیگر سال گذشته با ایران امضا کردند.  ژنرال ماتیس در جنگ عراق و افغانستان مشارکت داشته و در سال ۲۰۱۳ بازنشسته شد. بر اساس قوانین آمریکا کسی که برای پست وزارت دفاع در نظر گرفته می شود باید حداقل هفت سال غیرنظامی بوده باشد. برای موارد استثنایی پارلمان آمریکا باید تصمیم بگیرد.  بیشتر بخوانید: دو زن در کابینه دونالد ترامپ  انتخاب ماتیس برای پست وزارت دفاع نشان دیگری از این است که ترامپ قصد دارد در سیاست خارجی راهی خلاف اوباما را در پیش گیرد. اوباما در جنگ با تندروهای اسلام گرا و نیز اختلاف با روسیه بیشتر تمایل به نزدیکی با اروپا داشت.  انتخاب مایکل فلین برای پست مشاور عالی امنیتی ترامپ نیز گواه دیگری بر این مدعاست. او نیز یک ژنرال بازنشسته است. برای پست حساس وزارت امور خارجه ترامپ هنوز تصمیم قطعی خود را اعلام نکرده است. از میان کسانی که تا کنون برای این پست معرفی شده اند، ژنرال پترائوس فرمانده سابق نیروهای آمریکایی در عراق بیشترین شانس را دارد.فرانسوا اولاند، رئیس جمهور فرانسه اعلام کرد که در انتخابات ریاست جمهوری سال آینده خود را نامزد نخواهد کرد. کاهش شدید محبوبیت اولاند در جامعه از عوامل این تصمیم اولاند ارزیابی می‌شود.فرانسوا اولاند، رئیس جمهور فرانسه شامگاه پنجشنبه ( اول دسامبر ۱۱ آذر) در یک نطق تلویزیونی از انصراف در نامزدی در دور جدید انتخابات ریاست جمهوری خبر داد.  طبق آخرسنجی ها اگر در حال حاضر انتخابات ریاست جمهوری برگزار شود اولاند تنها ده درصد آرا را حائز خواهد شد.  حزب سوسیالیست فرانسه که اولاند به عنوان نماینده آن در ۴ سال گذشته رهبری فرانسه را در دست داشت تعیین نامزد برای انتخابات ریاست جمهوری در سال آینده را به ماه ژانویه موکول کرده است.  آرنولد مونتبورگ وزیر اقتصاد سابق فرانسه، که به جناح چپ حزب سوسیالیست تعلق دارد از جمله مدعیان نامزدی حزب برای انتخابات ریاست جمهوری است. بنو همون، وزیر سابق آموزش و پرورش و مانوئل والس، نخست وزیر کنونی هم از دیگر مدعیان نامزدی حزب سوسیالیست برای انتخابات ریاست جمهوری هستند. حزب سوسیالیست در اجلاس ژانویه خود باید از میان مدعیان نامزدی یکی را انتخاب کند.  محافظه کاران فرانسه که عمدتا در حزب جمهوریخواه گرد آمده اند هفته گذشته فرانسوا فیون، نخست وزیر سابق را به عنوان نامزد این حزب در انتخابات ریاست جمهوری برگزیدند. نیکلا سارکوزی، رئیس جمهور پیشین و آلن ژوپه وزیر سابق خارجه رقبای فیون بودند.  بیشتر بخوانید:فرانسوا فیون نامزد جمهوری خواهان در انتخابات فرانسه شد  مارین لوپن، رهبر حزب راست افراطی جبهه ملی فرانسه نیز دیگر نامزد انتخابات ریاست جمهوری فرانسه  خواهد بود که با شعار «به نام مردم» به صحنه آمده و شانس بالایی در دور اول انتخابات برای او پیش بینی می شود.  انتخابات ریاست جمهوری فرانسه ۳ اردیبهشت ۱۳۹۶ (۲۳ آوریل ۲۰۱۷) برگزار خواهد شد.حزب حاکم عدالت و توسعه ترکیه در نظر دارد هفته آینده قانون اساسی این کشور را تغییر دهد و سیستم ریاستی را به خاطر اردوغان جانشین سیستم کنونی حکومتی در این کشور کند. حزب ملی‌گرای افراطی این کشور نیز موافق این طرح است.بینالی ییلدیریم، نخست وزیر ترکیه، به هنگام طرح برنامه خود برای تغییر سیستم حکومتی ترکیه در آنکارا گفت: «اگر خدا بخواهد پیشنهادمان را برای تغییر قانون اساسی هفته آینده به پارلمان ارائه خواهیم داد.»  در صورتی که ۶۰ درصد نمایندگان پارلمان ترکیه با این پیشنهاد موافقت کنند، این طرح در آغاز فصل تابستان به رای گیری عمومی گذاشته می شود.  پیش شرط های تغییر قانون اساسی مهیا می شوند  پیش شرط های لازم برای به دست آوردن اکثریت ۶۰ درصد آرا در پارلمان ترکیه آماده شده است. بینالی ییلدیریم، نخست وزیر ترکیه در این باره با دولت باهچلی، رئیس حزب حرکت ملی () ترکیه که حزب ملی گرای افراطی این کشور است،  دیدار و گفت وگو کرده است.  گفته می شود باهچلی رضایت خود را با تغییر قانون اساسی به نفع اردوغان اعلام کرده است. نخست وزیر ترکیه گفته است که مهم ترین موضوع در تغییر قانون اساسی این است که رئیس جمهوری در سیستم آینده حکومتی موظف نیست از نظر سیاسی بی طرف باشد و به حزبی تعلق نداشته باشد.  این موضوع نیز با تایید رهبری حزب حرکت ملی ترکیه همراه است. دو حزب عدالت و توسعه و حرکت ملی  بیش از ۳۳۰ کرسی نمایندگان پارلمان ترکیه را در اختیار دارند و می توانند با تایید طرح در پارلمان آن را در آغاز تابستان به رای گیری عمومی بگذارند.  در صورتی که این طرح در پارلمان ترکیه دو سوم آرا را به دست آورد، دیگر نیازی به رای گیری عمومی نیست و لازم الاجرا خواهد بود.  ضرورت تغییر قانون اساسی به نفع اردوغان  اردوغان از سال ۲۰۰۳ تا ۲۰۱۴ نخست وزیر ترکیه بود و در ماه اوت سال ۲۰۱۴ رئیس جمهوری ترکیه شد. او از همین زمان می کوشد تا سیستم حکومتی را در ترکیه تغییر دهد و بر امکانات قانونی خود به عنوان رئیس جمهوری بیفزاید. الگوهای او  سیستم های حکومتی آمریکا و فرانسه هستند.    در صورت تحقق برنامه های اردوغان، بیشتر قدرت اجرایی نخست وزیر ترکیه به رئیس جمهوری این کشور منتقل می شود.   منتقدان اردوغان بر این نظرند که او سیستمی استبدادی بنیاد نهاده و رسانه ها و خبرنگاران منتقد را سرکوب می کند. از زمان کودتای نافرجام در ترکیه در پانزدهم ژوئیه سال جاری شدت سرکوب رسانه ها و خبرنگاران افزایش یافته است.  معضل عضویت ترکیه در اتحادیه اروپا   اردوغان در چنین شرایطی بار دیگر به اتحادیه اروپا در باره نپذیرفتن عضویت ترکیه در این اتحادیه هشدار داد و گفت: «ما بیش از ۶۵۰ سال است که به طور مستمر با فرهنگ و تمدن خود در اروپا حاضر بوده ایم و همچنان حاضر خواهیم ماند.»  رئیس جمهوری ترکیه در آنکارا در ادامه گفت ترکیه آماده است همین فردا به عضویت کامل در اتحادیه اروپا درآید. او تاکید کرد که به خاطر وجود بیش از پنج میلیون شهروند ترکیه که در کشورهای اروپایی زندگی می کنند، نه نهادهای اروپایی و نه کشورهای اتحادیه اروپا می توانند این کشور را کنار بگذارند.  بیشتر بخوانید: اردوغان: مرزها را برای ورود پناهجویان به اروپا باز می کنیم  بیماری نژادپرستانه  رجب طیب اردوغان، رئیس جمهوری ترکیه، در ارتباط با عضویت کشورش در اتحادیه اروپا گفت که اتحادیه باید از دشمنی بیهوده با ترکیه دست بردارد. او گفت اتحادیه اروپا آزادی ویزا در سطح اروپا برای اتباع ترکیه را وعده داد و آگاهانه انجام نداد.  اردوغان در پایان هشدار داد که خطر بیماری نژادپرستانه برای اتحادیه اروپا افزایش یافته است.ولادیمیر پوتین، رئیس جمهوری روسیه، در نطقی خطاب به مردم روسیه سخنانی محبت‌آمیز نسبت به دونالد ترامپ، رئیس جمهوری آینده آمریکا ابراز داشت. او بر همکاری دوکشور به‌ویژه در بخش مقابله با تروریسم جهانی تاکید کرد.ولادیمیر پوتین، رئیس جمهوری روسیه، در نطق سالانه خود خطاب به مردم کشورش اعلام کرد که روسیه آماده همکاری بیشتر با رهبری جدید آمریکاست. او گفت روسیه و آمریکا مسئولیت های مشترکی در جهت حفظ امنیت جهان دارند.  پوتین به ویژه بر همکاری دو کشور در مبارزه با تروریسم جهانی تاکید کرد. این سخنان پوتین در حالی است که ترامپ نیز در مبارزات انتخاباتی خود در ارتباط با خاورمیانه گفته بود که مبارزه اصلی در منطقه باید در راستای مقابله با جریان تروریستی دولت اسلامی صورت گیرد.  بیشتر بخوانید:همکاری سازنده ترامپ و پوتین برای مقابله با تروریسم  ترامپ همچنین در جریان رقابت های انتخاباتی خود خواستار همکاری با روسیه شده بود. او برخلاف اوباما، خواهان همکاری سازنده با روسیه است و از اظهاراتش چنین برمی آید که در نظر دارد در این راستا به بخشی از اقدامات تنبیهی علیه مسکو پایان دهد.  البته اظهارات رئیس جمهوری آینده آمریکا در باره روابط کشورش با روسیه نگرانی برخی از سیاست مداران اروپایی را برانگیخته است. این امکان وجود دارد که کشورهای اروپایی، به ویژه همسایگان روسیه، در اعتقاد خود به ایالات متحده به عنوان یک پشتیبان قابل اعتماد دچار تزلزل شوند.  ما به دنبال دشمن نمی گردیم  ولادیمیر پوتین، رئیس جمهوری روسیه، به رغم مشکلات فراوان موجود میان کشورش با غرب اعلام کرد که او آماده همکاری است. او گفت: «ما خواهان برخورد نیستیم. ما به دنبال دشمن نمی گردیم.»  رئیس جمهوری روسیه در ادامه گفت که کشورش به دوست نیاز دارد، اما حاضر نیست منافع ملی اش تحقیر شوند. او بر عادی شدن و توسعه روابط دوجانبه ی عادلانه با آمریکا تاکید کرد.  سخنان ولادیمیر پوتین، رئیس جمهوری روسیه، در حالی است که برنامه روسیه در اوکراین و سوریه سنگین ترین بحران این کشور را با غرب از پایان جنگ سرد تاکنون بوجود آورده است. در این میان رابطه روسیه با باراک اوباما، رئیس جمهوری آمریکا به شدت رو به تیرگی گراییده است.  بیشتر بخوانید: تاکید شش کشور غربی بر ادامه تحریم ها علیه روسیه  سرگئی لاوروف، وزیر امور خارجه روسیه، اوباما را متهم به تخریب آگاهانه مناسبات میان دو کشور کرده است. وزیر امور خارجه روسیه در این باره در مصاحبه ای با خبرنگار روزنامه ایتالیایی کورییره دلا سرا گفت: «ما اطمینان داریم که دولت جدید آمریکا اشتباهات دولت پیشین را تکرار نمی کند؛ اشتباهاتی که به طور آگاهانه روابط میان روسیه و آمریکا را تخریب کردند.»    لاوروف در ادامه گفت برای برون رفت از نتایج تخریب روابط، باید کوشش هایی جدی از طرف دو کشور انجام شوند و روسیه از آمریکا انتظار دارد که در روابط خارجی خود گام های مشخصی برای بهبود مناسبات بردارد.  وزیر خارجه روسیه قرار است روز پنج شنبه (۱۱ آذر۱ دسامبر) در یک کنفرانس وزارت خارجه ایتالیا شرکت کند. این کنفرانس از جمله به موضوع امنیت و مهاجرت در کشورهای حاشیه دریای مدیترانه می پردازد.  جان کری، وزیر امور خارجه آمریکا، نیز قرار است روز جمعه (۱۲ آذر۲ دسامبر) در این کنفرانس شرکت کند.آیا داعش تضعیف شده است؟ سال ۲۰۱۶، سال پیکار با دولت اسلامی بود و سال تشدید رقابت این گروه تروریستی با شبکه القاعده و طالبان. نگاهی اجمالی به وضعیت داعش در کشورهای مختلف در واپسین هفته‌های سال ۲۰۱۶.فشار بر نیروهای وابسته به گروه تروریستی دولت اسلامی روز به روز افزایش می یابد. حملات متمرکز به مواضع این گروه در کشورهای مختلف شدت گرفته است. رقابت  با دیگر سازمان ها و گروه های تروریستی و به ویژه با گروه القاعده باعث تضعیف بیش از پیش داعش شده است. اما تضعیف داعش به معنی نابودی و شکست آن نیست. نیروهای وابسته به دولت اسلامی توجه خود را معطوف به آفریقا کرده و بر نفوذ خود در این قاره افزوده اند. نگاهی به وضعیت داعش در خاورمیانه و آفریقا.  جنگ در موصل کماکان ادامه دارد. دولت اسلامی برای دفاع از مواضع خود دست به کشتار غیرنظامیان می زند. ده ها هزار نفر از ساکنان شهر ناگزیر خانه و کاشانه خود را رها کرده و در اردوگاه های پناهجویان زندگی می کنند. جنگ تمام عیار نیروهای دولتی و ائتلاف فراملی با نیروهای دولت اسلامی در عراق جریان دارد. اینکه دولت اسلامی تا چه زمان می تواند در عراق مقاومت کند، روشن نیست. اما، فرماندهان این گروه در رویکرد خود نسبت به فعالیت های نظامی در خاورمیانه تجدید نظر کرده اند.  دولت اسلامی در عراق متحمل چند شکست جدی شده است. وضعیت در سوریه نیز به سود نیروهای مخالف داعش تغییر کرده است. اما تضعیف دولت اسلامی به معنی چیره شدن و غلبه بر آن نیست. جهادگرایان وابسته به این گروه تروریستی حال می کوشند با استفاده از اوضاع نابسامان حاکم بر لیبی، مالی، سومالی و نیجریه پایگاه ها و مواضع جدیدی برای خود در قاره آفریقا ایجاد کنند.  حضور شکننده در خاورمیانه  قدرت گیری گروه تروریستی خلیفه جهان اسلام ابوبکر بغدادی پس از مرگ ابوعمر بغدادی به عملیاتی برمی گردد که این گروه در خاک عراق انجام داد. بحران سیاسی بر جای مانده از بهار عربی و جنگ داخلی در سوریه نیز زمینه های گسترش نفوذ دولت اسلامی را در خاورمیانه فراهم آورده بود. پس از چند موفقیت مهم در خاورمیانه، حال دوره زوال و ضعف این گروه شروع شده و طرح تاسیس امپراتوری اسلامی که ابوبکر بغدادی و سازمان تروریستی دولت اسلامی ریخته بودند، آسیبی جدی دیده است.  بیشتر بخوانید: ارتش عراق نمرود باستانی را از دولت اسلامی باز پس گرفت  از آن گذشته، رقابت با شبکه القاعده نیز از گستره نفوذ دولت اسلامی در منطقه کاسته است. دولت های منطقه نیز با کمک کشورهای غربی و بویژه ایالات متحده آمریکا از یکسو و همراهی دمشق، تهران و مسکو از سوی دیگر کنترل داعش بر بسیاری از نقاط این منطقه بحران زده را به چالش کشیده اند.  عملیات تروریستی یا تصرف مناطق  یک تفاوت جدی میان رویکرد القاعده و دولت اسلامی وجود دارد. گروه القاعده عمدتا از طریق عملیات تروریستی می کوشد بر دامنه نفوذ خود در این یا آن کشور منطقه بیفزاید. حال آنکه، رویکرد اشغال و تصرف این منطقه یا آن منطقه، بخشی از استراتژی اصلی دولت اسلامی است.  شکست و عقب نشینی از این یا آن بخش از کشورهای عراق و سوریه، منجر به تغییر رویکرد دولت اسلامی شده است. گروه های وابسته به دولت اسلامی که در مصر، یمن و شماری از کشورهای آفریقایی فعالیت دارند، حال روی به عملیات تروریستی آورده اند و از این رو، در رقابت مستقیم با القاعده قرار گرفته اند.  گروه انصار بیت المقدس در مصر  گروه انصار بیت المقدس که در مصر فعالیت می کند، یکی از همین گروه های تروریستی وابسته به دولت اسلامی است. گروه انصار بیت المقدس از سال ۲۰۱۴ به عنوان شاخه سینایی گروه تروریستی دولت اسلامی فعالیت خود را آغاز کرد. این گروه از آن زمان تا کنون دست به حملات تروریستی متعددی در خاک مصر زده است. بدیهی است که هدف از این حملات، بی ثباتی سیاسی و ایجاد بحران سیاسی در مصر از طریق ایجاد ناامنی و وحشت بوده است. بی ثباتی سیاسی در مصر، می تواند همچون وضعیتی که در لیبی حاکم است، زمینه های مساعد برای فعالیت های تروریستی را فراهم سازد.  بیشتر بخوانید: بیلان قربانیان حملات ارتش آمریکا در نبرد با داعش: تاکنون ۱۱۹ کشته غیرنظامی  از این رو، هدف اصلی حملات انصار بیت المقدس، ارتش مصر و نیروهای نظامی و انتظامی این کشور به ویژه نیروهایی هستند که در شمال شبه جزیره سینا مستقر هستند. آخرین حمله این گروه به نیروهای ارتش مصر به روز ۲۵ نوامبر برمی گردد. حمله ای تروریستی که منجر به کشته شدن ۸ مامور پلیس در منطقه شمال سینا شد.  مهم ترین عملیات خونین تروریستی گروه انصار بیت المقدس، بمبگذاری در هواپیمای روسی بود که منجر به مرگ ۲۲۴ نفر گشت. در نوامبر ۲۰۱۵ هواپیمایی که حامل گردشگران روسی به منطقه تفریحی شرم الشیخ بود، منفجر شد. تحقیقات رد پای انصار بیت المقدس را در این حمله خونین نشان می دهند. بدیهی است که صنعت گردشگری یکی از منابع اصلی تامین ارز دولت مرکزی مصر به شمار می آید. هدف بمبگذاری در هواپیمای روسی ضربه زدن به صنعت گردشگری این کشور بود.  یمن و رزمندگان حوثی  اوضاع در یمن متفاوت از آن چیزی است که ما در مصر و به ویژه در منقطه شمال سینا با آن روبرو هستیم. یمن از جمله کشورهایی است که در چتر فعالیت شبکه القاعده قرار دارد. درگیری های نظامی میان رزمندگان حوثی و دولت این کشور، زمینه های حضور هر چه بیشتر گروه های تروریستی را فراهم کرده است.  از این رو، گروه های وابسته به دولت اسلامی نیز در یمن فعال شده اند. اما رقابت با القاعده در یمن برای نیروهای وابسته به دولت اسلامی ساده نیست. به همین دلیل فعالیت این گروه در یمن به عملیات تروریستی علیه شیعیان در صنعا محدود می شود. صنعا گرچه در کنترل رزمندگان حوثی است، اما این کنترل به آن حدی نیست که بتواند مانع از عملیات تروریستی هسته های وابسته به دولت اسلامی شود.  فعالیت در افغانستان و پاکستان  گروه تروریستی دولت اسلامی بر آن بود پس از عقب نشینی اجباری در سوریه و عراق، بر نفوذ خود در دو کشور افغانستان و پاکستان بیفزاید. سیاست راهبردی این گروه در این دو کشور، همچون سیاست کلی، تصرف این یا آن منطقه بوده است. سیاستی که نتوانسته است اجرایی شود.  عملیات تروریستی گروه دولت اسلامی در افغانستان عمدتا متوجه نیروهای غیرنظامی و مردم عادی است. هدف اصلی حملات این گروه در افغانستان شیعیان ساکن این کشور هستند. سیاستی که این گروه در افغانستان دنبال می کند، ایجاد وحشت و ناامنی در افغانستان است. اما دست گروه دولت اسلامی در افغانستان باز نیست، و رقابت شدیدی میان این گروه و گروه طالبان وجود دارد. رقابت با طالبان مانع از گسترش نفوذ این گروه در افغانستان شده است و عمده فعالیت این گروه در این کشور در دو ولایت از مجموع ۳۴ ولایت این کشور متمرکز است.  بیشتر بخوانید: نیروهای کرد و عرب آغاز عملیات آزادسازی رقّه را اعلام کردند  صرف نظر از رقابت شدید با طالبان، ظرف ماه های گذشته، حملات ارتش افغانستان در همراهی و مشارکت با نیروهای نظامی آمریکا علیه دولت اسلامی تشدید شده است. نیروهای وابسته به ارتش افغانستان با بهره بردن از حمایت هوایی از سوی ارتش آمریکا بارها به مواضع آن ها در شرق کشور و بویژه به ایالت ننگرهار حمله کرده اند.  وضعیت نیروهای دولت اسلامی در پاکستان نیز تفاوت فاحشی با افغانستان نمی کند. ارتش پاکستان ظرف ماه های گذشته دست به حملات گسترده ای علیه نیروهای این گروه تروریستی زده است. دولت اسلامی در پاکستان هسته های تروریستی ایجاد کرده و توسط این هسته ها اقدام به حملات انتحاری و تروریستی بویژه علیه شیعیان می کند. گزارش کار پلیس پاکستان از موفقیت آنان در کشف و تلاشی این هسته ها در سال جاری خبر می دهند. ایالات متحده آمریکا نیز بارها با استفاده از پهپادهای خود اقدام به حمله به مواضع آنان در پاکستان نموده است.  تلاش برای گسترش نفوذ در سومالی  در اثر فعالیت تروریستی گروه های افراطی اسلامی صدها نفر در سال جاری در آفریقا جان خود را از دست داده اند. رقابت خونینی میان دو جریان تروریستی دولت اسلامی و سازمان القاعده در این قاره در گرفته است. دولت اسلامی بر آن است تا جای گروه القاعده را در این قاره بگیرد.  هر دو مایل به تاسیس دولت تئوکراتیک اسلامی هستند. اما به نظر می رسد که دولت اسلامی برنامه های تروریستی جامع تری برای کل جهان در سر می پروراند. کشورهای منطقه ساحل و از آن جمله نیجر، سودان و اریتره از جمله کشورهایی هستند که بیشتر تحت کنترل القاعده قرار دارند. حال آنکه دولت اسلامی می کوشد بر نقش و فعالیت های خود در دو کشور سومالی و نیجریه بیفزاید.  بیشتر بخوانید: پیشروی ارتش عراق در شرق و جنوب موصل  هر دو گروه تروریستی در سومالی فعال هستند. اوضاع سومالی حتی از وضعیت حاکم بر نیجریه نیز وخیم تر است. سازمان ملل متحد ۲۰ هزار سرباز حافظ صلح را مامور مقابله با جهادگران در سومالی کرده است. اما این مبارزه تا کنون پیشرفت قابل توجهی نداشته است.  فعالیت های تروریستی در سومالی عمدتا توسط گروه الشباب صورت می گیرد. این گروه رقیب اصلی دولت اسلامی است و مایل نیست که نفوذ این گروه در سومالی افزایش یابد.  گروه تروریستی الشباب سال ۲۰۱۲ رسما با القاعده پیمان اتحاد امضا کرد. براساس تحقیقات مرکز پژوهش های ساهان که در نایروبی مستقر است، دولت اسلامی به رغم نفوذ گسترده گروه الشباب سعی به جذب نیرو دارد. تحقیقات این مرکز نشان می دهد که بسیاری از جوانان سومالی که در شمار نیروهای بالقوه گروه تروریستی الشباب قرار دارند، به گروه دولت اسلامی پیوسته اند. گروه دولت اسلامی گرچه در سومالی ضعیف تر از گروه الشباب است، ولی گروهی است که در کشورهای زیادی فعالیت دارد.   حملات واحدهای نظامی اتحادیه آفریقا و همچنین حملات هوایی که توسط پهپادهای آمریکا به مواضع الشباب در سومالی صورت گرفته باعث تضعیف جدی این گروه نشده است. کارشناسان مرکز پژوهش های ساهان حتی از احتمال جدی گسترش فعالیت های گروه الشباب در کشور همسایه، یعنی کنیا خبر می دهند.  اوضاع در کشور مالی  در مالی، نیروهای حافظ صلح سازمان ملل با ۱۳۰۰۰ سرباز علیه القاعده و نیروهای وابسته به دولت اسلامی مبارزه می کنند. حتی نیروهای ارتش آلمان نیز در این نبرد حضور دارند. تلاش های دولت اسلامی برای جذب نیرو و گسترش نفوذ در این کشور موفقیت آمیز نبوده است.  در مالی، همه گروه های تروریستی فعال مستقیما وابسته به القاعده هستند. در سال جاری نه تنها حملات تروریستی گسترده ای در شمال مالی روی داده، بلکه گروه های تروریستی حتی در مرکز کشور دست به عملیات تروریستی زده اند.  گروه هایی چون انصار دین و المرابطون از جمله گروه های تروریستی فعال در مالی هستند که مستقیما با شبکه القاعده همکاری می کنند. این گروه ها همراه با گروه القاعده مغرب اسلامی ظرف سه سال گذشته دست به عملیات تروریستی متعددی در مالی و کشورهای منطقه ساحل زده اند.  ارتش مالی برای مقابله با این گروه های تروریستی با دشواری جدی روبرو است. از یکسو نیروهای حافظ صلح، که آلمان هم در آن مشارکت دارد، ماموریتی برای مقابله با نیروهای تروریستی در مالی ندارند، و از سوی دیگر، موقعیت جغرافیایی مالی به تروریست ها امکان می دهد پس از انجام حملات به دل بیابان ها و صحراها پناه برده و خود را برای حمله بعدی آماده کنند.  بوکو حرام در نیجریه  برخلاف کشورهای منطقه ساحل که عرصه تاخت و تاز گروه  القاعده و گروه های وابسته به آن هستند، در نیجریه و لیبی، دولت اسلامی از نفوذ زیادی برخوردار است.  وحشتناک ترین گروه فعال تروریستی در آفریقا بوکو حرام است که در شمال شرقی نیجریه فعالیت می کند. ربودن و گروگان گرفتن ۲۰۰ دانش آموز عمدتا مسیحی در سال ۲۰۱۴ در منطقه چیباک نام این گروه را بر زبان ها انداخت. این گروه در اثر حملات مشترک دولت و ارتش و همچنین اختلافات داخلی تضعیف شده است. اما تضعیف به معنی شکست این گروه نیست.  رهبر گروه تروریستی بوکو حرام، ابوبکر شیکاو در ماه مارس سال ۲۰۱۵ با خلیفه گروه تروریستی دولت اسلامی، ابوبکر بغدادی، پیمان مودت امضا کرد. اما این پیمان چندان دوامی نداشت و در اوت سال جاری، راه این دو از هم جدا شد و دولت اسلامی فرد دیگری به نام  ابومصعب البرناوی را به عنوان شیخ و رهبر جدید استان آفریقای غربی در خلافت خود تعیین کرد.  علت اختلافات درونی بوکو حرام، اختلاف نظر بر سر شیوه مبارزه و استفاده از کودکان برای حملات انتحاری اعلام شده است. در اثر حملاتی که از سال ۲۰۰۹ تا کنون توسط گروه بوکو حرام صورت گرفته، حداقل ۱۴ هزار نفر کشته شده اند.  دو میلیون نفر نیز در اثر حملات بوکو حرام ناگزیر به فرار از خانه و کاشانه خود شده اند. در مناطق تحت کنترل بوکو حرام، کمبود و فقر حاکم است. حداقل ۴ میلیون و ۵۰۰ هزار نفر به کمک های بین المللی برای تامین خوراک خود نیاز دارند.  شکست و عقب نشینی داعش در لیبی  در اوایل سال ۲۰۱۶ نیروهای وابسته به دولت اسلامی یک منطقه بسیار بزرگ در لیبی را تحت کنترل خود داشتند. اما واحدهای نظامی تحت فرماندهی دولت وحدت ملی لیبی موفق شدند نیروهای دولت اسلامی را شکست داده و تقریبا کل این منطقه را از کنترل آن ها خارج کنند.  مارتین کولبر، مامور ویژه سازمان ملل برای حل بحران سیاسی لیبی، گفته است که نیروهای دولت اسلامی حتی از خلیج سیرت (سیدرا) کاملا پاکسازی شده اند. اما هسته های تروریستی دولت اسلامی هنوز در سراسر لیبی فعال هستند.  در واقعیت امر دولت اسلامی به رغم شکست های خود کماکان یک جریان خطرناک در لیبی به شمار می رود. مارتین کوبلر در گفت وگو با خبرگزاری آلمان گفته است که بسیاری از تروریست های دولت اسلامی در کل کشور لیبی هسته های تروریستی ایجاد کرده اند. هسته هایی که هر لحظه می توانند مجددا فعال شوند. حتی این احتمال که دولت اسلامی در بخش دیگری از لیبی منطقه ای را تحت کنترل خود درآورد، منتفی نیست.  مبارزه با تروریسم در لیبی و به ویژه مبارزه با هسته های فعال دولت اسلامی در این کشور به واسطه بحران سیاسی حاکم بر این کشور بسیار دشوار شده است. دولت وحدت لیبی عملا بر کل لیبی حاکمیت ندارد و لیبی یکپارچگی خود را از دست داده و دوپاره شده است.  تنها راه چاره برای مشکلات عدیده و بزرگ این کشور وحدت مجدد آن است. و این همان چیزی است که سازمان ملل تا کنون قادر به اجرای آن نشده است. سازمان ملل حتی حاضر شده است به نیروهای مخالف و از جمله به فرماندهان نظامی شرق لیبی در دولت وحدت امتیازاتی بدهد.  قدرت گیری ژنرال منفوری به نام حفتر  عقب نشینی دولت اسلامی از منطقه بزرگ تحت کنترل خود به معنی پیروزی بر این گروه تروریستی نیست. لیبی برای غلبه بر داعش نیاز به یک نیروی قهر دولتی دارد، یعنی نیاز به یک ارتش سراسری و همچنین نیاز به پلیس و نیروی انتظامی واحد. اما شرط اصلی ایجاد یک ارتش واحد، وحدت لیبی است و این کشور از وحدت خود بسیار فاصله دارد.  اوایل سال ۲۰۱۶ نیروهای سازمان ملل در طرابلس و غرب کشور کار خود را شروع کردند. حدود یک سال از آغاز فعالیت سازمان ملل در طرابلس می گذرد، اما نیروهای وابسته به این سازمان نتوانسته اند دامنه کار خود را از پایتخت لیبی به سایر نقاط گسترش دهند.  پارلمان لیبی (طبرق) در شرق این کشور تا کنون از به رسمیت شناختن دولت وحدت ملی لیبی امتناع ورزیده است. یکی از کسانی که با به رسمیت شناختن دولت وحدت ملی لیبی بشدت مخالف است، ژنرال خلیفه بالقاسم حفتر نام دارد. حفتر به مرد قدرتمند شرق لیبی بدل شده و توانسته است ظرف ماه های گذشته بر دامنه قدرت خود بیفزاید.  ژنرال حفتر از معدود افرادی است که می تواند در شکل گیری یک ارتش واحد در لیبی نقش مهمی ایفا کند. اما موضوع به این سادگی نیست. بی تردید اگر ژنرال حفتر حاضر به مشارکت در دولت جدید و متحد لیبی گردد، خواهان نقشی بسیار مهم خواهد بود. و این چیزی است که مردم غرب لیبی حاضر به پذیرش آن نیستند. جالب اینجاست که ژنرال حفتر حتی حاضر به گفت وگو با نیروهای سازمان ملل نشده است.  بنابراین وضعیت لیبی بسیار حساس است. برای مقابله با دولت اسلامی به ارتش واحد و سراسری نیاز است. تنها ی دولت واحد و مرکزی می تواند چنین ارتشی را ایجاد کند. خصومت موجود میان دو بخش لیبی، امکان تاسیس یک دولت واحد را به شدت کاهش داده است.نمایشی به نام مدرک شماره ۲( ) درباره باغ وحش حیوانی از سیاه پوستان به دلیل اعتراض مخالفان و تجمع آنها در محل اجرا لغو شد.سرلشکر قاسم سلیمانی٬ فرمانده نیروی قدس سپاه پاسداران ایران در نامه‌ای از ابراهیم حاتمی‌کیا برای ساخت فیلمی درباره مصطفی چمران تقدیر کرد.شیر شاه (لاین کینگ) که از سال ۱۹۹۷ در تئاترهای معتبر شهرهای مختلف جهان بر روی صحنه است با درآمدی برابر۶ میلیارد و دو میلیون دلار به پرفروش‌ترین نمایش موزیکال در تاریخ تبدیل شده است.نگاهی به کارنامه ادبی سیمین بهبهانی٬ همراه با گفت‌وگوهای اختصاصی رادیویی و تلویزیونی و شعرخوانی با صدای شاعرهیئت انتخاب فیلم‌های ایرانی برای معرفی به آکادمی علوم و هنرهای سینمایی (اسکار) نهایتا از میان ده فیلمی که به مرحله نهایی رسیده بودند، فیلم امروز ساخته رضا میرکریمی را به عنوان نماینده سینمای ایران انتخاب کرد.جشنواره موسیقی زار در روز‌‌های ۱۷ و ۱۸ سپتامبر در شهر استانبول ترکیه با شرکت گروه‌هایی از نوازندگان و خوانندگان جنوب ایران برگزار شد. بهزاد بلور مشاهدات خود را از این جشنواره در گزارشی نوشته است.چند شب پیش، نخستین حضور ابراهیم حاتمی‌کیا در برنامه تلویزیونی هفت جنجال آفرین شد. طبق روال ماه‌های اخیر، او این بار هم به فیلمسازان جشنواره‌ای تاخت، از اقلیت بودن خود در هرمِ لعنتیِ سینما سخن گفت و از آقا مرتضی مرتضی آوینی و جای خالی او یاد کرالی اسمیت٬ هوارد جاکوبسن٬ نیل موخرجی (بریتانیا)٬ جاشوا فریس٬ کارن جوی فاولر (آمریکا) و ریچارد فلاناگان (استرالیا) شش نویسنده ای هستند که برای این جایزه ۵۰ هزار پوندی نامزد شدند.ویل سلف از نویسندگان سرشناس و صريح اللهجه بریتانیا می نویسد که جورج اورول یک شخصيت متوسط و نه چندان برجسته بود و نظرات او در مورد اهمیت نگارش به زبانی ساده کاملا نادرست است.کمیته انتخاب فیلم ایرانی برای معرفی به آکادمی علوم و هنرهای سینمایی اسکار ده فیلم ایرانی را انتخاب کرده است و از میان آنها یک فیلم برای معرفی به اسکار معرفی خواهد شد.بن‌هور یکی از موفقترین فیلم‌های حماسی تاریخ سینما به کارگردانی ویلیام وایلر، محصول سال ۱۹۵۹ پس از گذشت بیش از نیم قرن در هالیوود بازسازی می‌شود.در پی جلوگیری از اکران فیلم شیفتگی به کارگردانی علی زمانی عصمتی که مجوز ساخت گرفته بود٬ عباس نادری دبیر شورای پروانه نمایش فیلم‌های سینمایی گفت که این فیلم به دلیل موهای تراشیده بازیگر زن‌ خود مجوز اکران نخواهد گرفت.ب. د. فیل جایگزین دومین جشنواره بزرگ کتاب‌های مصور اروپا در شهر لوزان سوئیس برگزار شد. این جشنواره دهمین سال تولد خود را از یازدهم تا چهاردهم سپتامبر با آثاری از نویسنده‌های شناخته شده کتابهای مصور دنیا جشن گرفت.الی اسمیت٬ هوارد جاکوبسن٬ نیل موخرجی (بریتانیا)٬ جاشوا فریس٬ کارن جوی فاولر (آمریکا) و ریچارد فلاناگان (استرالیا) شش نویسنده ای هستند که برای این جایزه ۵۰ هزار پوندی نامزد شدند.زیگرید لطفی، مترجم آثار ادبیات معاصر فارسی به زبان آلمانی در نهم شهریورماه  در تهران درگذشت. خانم زیگرید لطفی، زاده آلمان و دارای درجه دکترا در رشته زبان و ادبیات از دانشگاه گوتینگن آلمان بود.فریبرز رئیس‌دانا، از اعضای کانون نویسندگان ایران، از تشکیل مجمع عمومی این کانون پس از دوازده سال ممانعت نیروهای امنیتی خبر داد و گفت که در نشست اعضای این کانون در تهران در روز جمعه هفتم شهریور، اعضای جدید هیئت دبیران آن انتخاب شدند.استفاده نامناسب از پرچم مکزیک در یکی از اجراهای مایلی سایرس، خواننده جنجالی آمریکایی باعث شده است که شکایتی رسمی علیه او تنظیم شود. تحقیقات درباره آنچه اتفاق افتاده، در جریان است.مدیر کل دفتر موسیقی وزارت ارشاد ایران از بابت ممانعت از ورود حسین علیزاده و گروهش به هواپیما به دلیل حمل ساز عذرخواهی کرده و گفته که این وظیفه مدیران ارشد ایران ایر و کارمندان آن پرواز است که عذرخواهی کنند.دوسالانه معماری ونیز حلقه ششم از دوسالانه های ونیز است که در کنار دوسالانه های هنر، سینما(که بر خلاف اسم اش هر سال برگزار می شود)، رقص، تئاتر و موسیقی، این شهر بی نظیر را با بیش از پیش با هنر عجین می کند.نمایشگاه کاغذبریده‌ها مجموعه‌ای از آثار هنری ماتیس، هنرمند فرانسوی قرن بیستم در گالری تیت مدرن در لندن به عنوان موفق‌ترین نمایشگاه این گالری شناخته شد.در سی‌وهشتمین اجلاس کمیته میراث جهانی یونسکو که در شهر دوحه قطر برگزار می شود، شهر سوخته در فهرست میراث جهانی یونسکو به ثبت رسید.هوشنگ سیحون، معمار، طراح، نقاش و مجسمه ساز ایرانی و رئیس پیشین دانشکده هنرهای زیبای دانشگاه تهران درگذشت.جشنواره ادینبورگ زیر سایه رفراندومی که ماه بعد تکلیف استقلال اسکاتلند را روشن می کند، پایان گرفت. این مطلب نگاهی به چند اثر برگزیده.دقیقا نیم قرن از اولین اجرای ویولن زن روی بام می گذرد که یکی از موفق ترین نمایش های موزیکال تا به امروز است.موزه سکلر و فرئیر در واشنگتن با برگزاری نمایشگاهی از آثار خوشنویسی نستعلیق ۴ استاد برجسته ایرانی، مربوط به قرن های ۱۴ تا ۱۶ میلادی، تاریخچه پیدایش این هنر ایرانی را به نمایش گذاشته است.همزمان با تولد ایمی واین هاوس، خواننده انگلیسی، از مجسمه ای از او در شمال لندن پرده برداری شده است. ایمی واین هاوس حدود سه سال پیش و پس از سالها تلاش ناموفق برای ترک مواد مخدر و الکل در خانه اش در محله کمدن در شمال غرب لندن درگذشت.این برنامه را که آمیزه‌ای است از تازه‌ترین ترانه‌های تاجیکستان و افغانستان، داریوش رجبیان تهیه کرده است.جشنواره بین‌المللی فیلم تورنتو فردا تمام می‌شود. امسال در این جشنواره چند فیلم با موضوع ایران هم به نمایش درآمده‌اند. بهمن کلباسی که به این جشنواره رفته است، از یکی از خبرسازترینِ این فیلم‌ها گزارش می‌دهد.داریوش آشوریشصت و هفتمین جشنواره فیلم کن شامگاه ۲۴ مه با اهدای نخل طلا به فیلم خواب زمستانی، ساخته نوری بیلگه جیلان، سینماگر سینمای ترکیه به کار خود پایان داد.محمدرضا لطفی، استاد موسیقی و نوازنده ایرانی،‌ روز ۱۲ اردیبهشت ۹۳ در تهران درگذشت. این صفحه مجموعه مطالبی است که در بی بی سی فارسی درباره این هنرمند ایرانی منتشر شده است.گابریل گارسیا مارکز نویسنده کلمبیایی و برنده جایزه نوبل درگذشتهشتاد و ششمین دوره مراسم اسکار یکشنبه، دوم مارس در لس آنجلس برگزار شد. همه آنچه باید درباره نامزدها و برندگان اسکار ۲۰۱۴ بدانیممروری بر وضعیت ادبیات، سینما، موسیقی، تئاتر و هنرهای تجسمی در هشت سال ریاست جمهوری محمود احمدی نژادیادداشت هایی در معرفی و نقد آثار شاهرخ مسکوب در هفتمین سالمرگ او.مطالبی پیرامون اندیشه های احمد کسروی و چگونگی قتل وی توسط فداییان اسلام.در این صفحه مطالبی درباره زبان فارسی در ایران، افغانستان، تاجیکستان و سایر مناطق فارسی زبان می خوانید.دیوان کامل استاد مصلح الدّین زشکی خراسانی در شش دفتر به فرمت پی دی اف و قابل دانلود.او دختری بود لاغر و نحیف و سبزه به نام سوفیا ویلانی شوکولونه که روز بیستم سپتامبر ۱۹۳۴ از رابطه‌ای نامشروع در رم به دنیا آمد و در شهر کوچک پوتسولی نزدیک ناپل بزرگ شد.پنج سال از مرگ پرویز مشکاتیان گذشته است (۲۹ شهریور ۱۳۸۸)، اما خاطره آثار او در اذهان ایرانیان همانند فولادی که هر روز صیقل می‌خورد و جلا و جلوه‌ای تازه‌تر می‌یابد،بیشتر ماندگار می‌شود.درخزان سال ۱۳۷۳ خورشیدی و در اوج جنگ داخلی افغانستان، عبدالقهارعاصی از شاعران پرآوازه این کشور در کابل پایتخت کشته شد. مطالبی که در این صفحه گرد آورده شده اند، نگاهی بر زندگی عاصی و شعر اوست و اینکه حالا شعر افغانستان در چه وضعی قرار دارد.تایمز هند، یکی از معتبرترین روزنامه های چاپ این کشور، پس از چاپ یک عکس و توئیت در مورد خط سینه دیپیکا پادوکونه یکی از ستاره‌های سینمای هند به شدت مورد انتقاد قرار گرفته است.جمهوری دمکراتیک کنگو با وجودی‌که به خاطر سالها جنگ و فقر ویران شده ولی صاحب اولین ارکستر سمفونیکی است که تمام اعضای آن سیاهپوستان بومی هستند.این نمایشگاه که تا ۱۷ سپتامبر (۲۶ شهریور) ادامه خواهد داشت، بخشی از مجموعه نمایشگاه‌هایی است که با نام بازگشت از خط مقدم: هنر، خاطره و پیامدهای جنگ امسال و به مناسبت هفتاد و پنجمین سالگرد آغاز جنگ جهانی دوم در این شهر برگزار خواهد شد.مشکاتیان در سال های بحران هیچ گاه امید خود را به آینده از دست نداد. در اثر پایداری های او و همتایانش موسیقی ایران نه تنها به مسیر اصلی خود بازگشت که فرصتی نیز برای نوآوری به دست آورد.اولین پادشاه ایران، روایت داستان نخست شاهنامه، اثر جاویدان ابوالقاسم فردوسی، عنوان نمایشی به کارگردانی وحدت یگانه بود که در روزهای ششم و هفتم سپتامبر در گالری هنری تاچ در شهر بوستون آمریکا به صحنه رفت.مجله فرهنگی هنری تماشا هر پنجشنبه از شبکه فارسی بی‌بی‌سی پخش می شود. این برنامه شامل گزارش های مختلف از اتفاقات فرهنگی، هنری ایران و جهان است.برنامه بلور بنفش به معرفی هنرمندان دنیای موسیقی و اجراهای زنده آنها اختصاص دارد. در این مجموعه برنامه‌ها در گفتگو با هنرمندان با موسیقی و فرهنگ مردم آشنا می‌شویم و سبک‌های مختلف موسیقی را معرفی می‌کنیم.این هفته در آپارات فیلم و عنکبوت آمد ساخته مازیار بهاری به نمایش در می‌آید.آلبوم عکس: روزهای اول جشنواره فیلم ونیزگروه راک کیوسک، چند روز پس از انتشار هفتمین آلبومش با عنوان زنگ بزن آژانس تور این آلبوم را از لندن شروع کرد. این کنسرت شامگاه ۱۵ اوت در سالن کارگو، محله شوردیچ، از شلوغترین و زنده ترین محله های مرکز لندن برگزار شد.رابین ویلیامز، یکی از موفق ترین هنرپیشگان و کمدین های آمریکایی در ۶۳ سالگی درگذشت.در روزهای بحران غزه، چهره های سرشناس دنیای هنر در رسانه ها و حساب های شخصی خود در شبکه های اجتماعی به اظهار نظر پرداخته اند. این مجموعه نگاهی است به اظهار نظر چهره های مشهور دنیای سینما، موسیقی و رسانه درباره اختلاف میان اسرائیل و فلسطین و بحران غزه.کارگران شرکت کاشی و سرامیک گیلانا در اعتراض به عدم دریافت بیش از یک سال حقوق معوقه خود برای نهمین روز متوالی با تجمع در محوطه کارخانه دست به اعتصاب زده‌اند.سهام شرکت چینی علی‌بابا در اولین روز عرضه در بورس نیویورک به طور چشمگیری بالاتر از قیمت پایه‌ به فروش رسید. علی‌بابا، که خدمات خرید و فروش اینترنتی ارائه می‌دهد، دیروز ۶۸دلار قیمت‌گذاری شده بود اما امروز هر سهم به بهای ۹۱ دلار فروخته شد.مرکز آمار ایران گزارش داده که در شش ماه دوم سال گذشته در حالی که قیمت خرید و فروش واحدهای مسکونی بیشتر از ۱۵ درصد افزایش پیدا کرده متوسط اجاره بهار نیز ۱۴.۲ درصد رشد داشته است.دادگاه اتحادیه اروپا حکم داده است که تصمیم سال ۲۰۱۲ شورای اروپا برای تحریم و مسدود کردن دارایی‌های بانک مرکزی ایران باید لغو شود. این حکم قابل تجدیدنظرخواهی است.در چهار ماه اول سال جاری ۱۹۰ مورد مرگ ناشی از حوادث کار در استان تهران ثبت شده و تهران مرگبارترین استان ایران برای کارگران بوده است. تعداد کارگران کشته‌شده در این دوره  ۴۹.۶درصد از مدت مشابه سال قبل بیشتر است.تازه‌ترین گزارش بانک مرکزی ایران از وضعیت اقتصادی سال گذشته نشان می دهد که رشد اقتصادی ایران در سال گذشته منفی ۱.۹ درصد بوده و تورم نیز در مقایسه با سال ۱۳۹۱ به ۳۴.۷ درصد رسیده بود.هشت سال بعد از شروع طرح سهام عدالت، علی اشرف عبدالله پوری حسینی رئیس سازمان خصوصی سازی می گوید که برگه هایی در دست مردم است برگه ثبت نام و فاقد ارزش است. بیشتر از ۴۴ هزار میلیارد تومان از سهام شرکت های دولتی به این طرح سهام عدالت اختصاص پیدا کرده است.بازار بورس تهران امروز شنبه پانزدهم شهریور با کاهشی حدود ۲۹۹ واحد به ۷۱ هزار و ۸۲۲ واحد رسید. در هشت روز اخیر بازار بورس بیش از یک هزار و ۴۰۰ واحد افت کرده است که یک پنجم از افت بازار سرمایه در پنج ماه و نیم گذشته است.نمودارهایی که وضعیت اسکاتلند را از جنبه های اقتصادی و بهداشت و درمان نشان می دهد.احمد میدری، معاون وزیر کار ایران، می‌گوید که اکثریت عمده کارگران ایرانی که در حوادث ناشی از کار جان خود را از دست می‌دهند بیمه نیستند، به گفته او بر اساس آمار تنها ۱۰درصد از فوت‌شدگان حوادث کاری سال قبل زیر پوشش بیمه تامین اجتماعی قرار داشتند.کسی نمی تواند ثروتمندان آلمان را به خودنمایی و به رخ کشیدن ثروتشان متهم کند.بیژن نامدار زنگنه وزیر نفت ایران گفته که نوک حمله تحریم ها به سمت صنعت نفت است و کشورهای غربی و آمریکا خواسته اند با تحریم صنعت نفت، کشور را دچار مشکل کنند اما همچنان به سمت هدفهایمان پیش می‌رویم.گمرک ایران گزارش داده که در پنج ماه اول سال تا پایان مرداد، ۴۳ هزار و ۹۸۶ دستگاه خودرو خارجی وارد ایران شده است که نسبت به دوره مشابه سال قبل حدود دو و نیم برابر شده است.مجمع جهانی اقتصاد می گوید انتظار دارد در پی  دو سال دشوار اقتصاد ایران امسال به ثبات برسد. این نهاد به ایران توصیه کرده است با اصلاح نهادهای دولتی، میزان بهره وری از بازارهای مالی و بازار کار را افزایش دهد.شبکه‌ای از فساد، معاملات مشکوک بر سر منابع طبیعی، پولشویی، شرکت‌های صوری و فرار مالی، باعث می‌شود که سالانه دست‌کم یک تریلیون دلار از کشورهای در حال توسعه خارجی شود.ولی الله سیف رئیس کل بانک مرکزی ایران در نشست استانداران کشور گفته است حدود ۲۵ درصد از فعالیت های پولی خارج از نظارت بانک مرکزی انجام می‌شود و استانداران باید با موسسات مالی و اعتباری غیر مجاز برخورد کنند.علی طیب نیا وزیر اقتصاد ایران گفته که بنابر آمارهای اولیه، بعد از دو سال رشد منفی اقتصادی همراه با تورم بالا، رشد اقتصادی کشور در سه ماهه اول سال مثبت شده است و امیدواریم تا انتهای سال این روند صعودی به صورت فصل به فصل ادامه یابد.به گزارش رسانه‌های محلی یزد در مرکز ایران، امام جمعه بافق در اعتراض به بازداشت کارگران معدن آهن مراسم نماز جمعه را با تاخیر برگزار کرده و گفته قصد نداشته در مراسم حاضر شود.یک سال پس از تصویب افزایش حداقل سرمایه صرافی‌ها در ایران، بانک مرکزی در واکنش به اعتراض صرافی‌ها، سرمایه مورد نیاز برای تمدید فعالیت آنها را از ۲۰ میلیارد تومان، به چهار میلیارد تومان کاهش داده است.مصطفی پورمحمدی وزیر دادگستری ایران، بدهی بابک زنجانی را هشت هزار و ۶۰۰ میلیارد تومان عنوان کرده و گفته که کمتر از یک سوم این پول در داخل است و مابقی پول مشخص نیست در کجاست.در حالی که اغلب کشورهای نفت‌خیز دنیا درآمدهای حاصل از فروش نفت خام خود را صرف هزینه‌های جاری می‌کنند، نروژ مشغول پس‌انداز پول حاصل از فروش نفت خام و گاز در یک صندوق مستقل است.بانک مرکزی ایران گزارش داده که نرخ تورم در مردادماه امسال به ۲۳.۲ درصد رسیده است که نسبت به یک سال گذشته بیش از ۱۵ درصد کاهش نشان می دهد. نرخ تورم در مرداد سال گذشته ۳۹ درصد بوده است.کنفرانس رونمایی از قراردادهای جدید نفتی ایران که قرار بود سوم نوامبر (۱۲آبان) در لندن برگزار شود، به تعویق افتاده است. به گفته مقام های ایرانی قرار است این کنفرانس اواخر سال جاری خورشیدی برگزار شود.ایلنا می‌گوید که پنج کارگر اعتصابی در معدن بافق یزد بازداشت شده‌اند. محمدحسن تشکری، رئیس شورای شهر بافق نیز یکی از این بازداشت‌شدگان است.براساس گزارش‌ها، اعتصاب کارگران معدن سنگ‌آهن بافق ادامه داشته است، ولی ماموران یگان ویژه نیروی انتظامی محوطه معدن را ترک کرده و در جایی خارج از آن مستقر شده‌اند.خبرگزاری جمهوری اسلامی ایران گزارش داده دلیل قطع آب اصفهان سقوط یک تانکر حامل سوخت در زاینده‌رود و آلوده شدن یکی از مهم‌ترین تصفیه‌خانه‌های این شهر به گازوئیل بوده است.احمد اصغری مهرآبادی، معاون وزیر راه و شهرسازی ایران می‌گوید که از مجموع واحدهای مسکن مهر، ۶۶۰ هزار واحد فاقد شبکه آب، ۶۷۵ هزار واحد فاقد شبکه برق و ۷۱۶ هزار واحد فاقد شبکه گاز و سیستم دفع فاضلاب هستند.براساس گزارش‌ها از ایران، ماموران یگان ویژه پلیس از عصر روز چهارشنبه، ۲۹ مرداد، در معدن سنگ‌آهن بافق مستقر شده‌اند. تحصن کارگران معدن دلیل استقرار این نیروها اعلام شده است.مقام های ایالتی نیویورک بانک بریتانیایی استاندارد چارترد را به سبب مخفی کردن معاملات با ایران محکوم به پرداخت ۳۰۰ میلیون دلار جریمه محکوم کرده است.محمدعلی ایلخانی، مدیرعامل شرکت فرودگاه های ایران گفته است که با تصویب شورای عالی امنیت ملی، قرار است مناطق پرواز ممنوع ایران به طور چشمگیری کاهش پیدا کند.بحران منطقه یورو: واقعیت تلخ اقتصادیدولت حسن روحانی لایحه ای یک فوریتی برای خروج از رکود اقتصادی به مجلس داده و از نمایندگان خواسته که این لایحه را زودتر تصویب کنند. اقتصاد ایران از دو سال پیش با رکود شدید روبه روست.شهردار تهران می‌گوید به دلیل آلودگی هوا و آلودگی صوتی فرودگاه مهرآباد باید زودتر از پایتخت برود اما سرپرست شرکت‌ فرودگاه‌های کشور ایران گفته تا ۱۰ سال امکان جابه‌جایی وجود ندارد.براساس اعلام معاون خدمات شهری شهرداری تهران، اتباع افغانستان تنها در بخش رفت‌وروب و نظافت شهر به کار گرفته می‌شوند. او گفته است که ایرانیان کمی در این بخش خواستار کار هستند و شهرداری به ناچار از نیروهای افغان استفاده می‌کند.حمید چیت‌چیان، وزیر نیروی ایران گفته که این وزارتخانه ۸۵۰ طرح در دست اجرا دارد و برای تمام کردن این طرح ها به ۱۵۰ میلیارد دلار اعتبار نیاز دارد و بیش از ۳۵ سال طول می کشد تا این طرح‌ها تمام شود.بانک مرکزی ایران گزارش داده که رشد اقتصادی ایران در سال گذشته خورشیدی به منفی ۱.۹ درصد رسیده است. رشد اقتصادی ایران در سال پیش از آن یعنی سال ۱۳۹۱ بنابر آمار این بانک منفی ۶.۸ درصد بوده است.دو اقتصاد بزرگ حوزه یورو، یعنی آلمان و فرانسه، در سه ماهه دوم سال جاری میلادی عملکرد مطلوبی نداشته‌اند. تولید ناخالص داخلی آلمان در سه ماهه منتهی به پایان ژوئن  ٠.٢درصد رشد منفی داشته است. رشد اقتصاد فرانسه هم صفر بوده است.محمد علی نجفی، دبیر ستاد اقتصادی دولت ایران ابراز امیدواری کرده که با اجرای برنامه اقتصادی که دولت تهیه کرده اقتصاد ایران در یک سال و نیم آینده از رکود خارج شود و رشد اقتصادی که اکنون منفی دو درصد است به حدود چهار درصد برسد.برنامه‌ریزان نفتی ایران گفته‌اند که همزمان با آغاز فصل سرما، دست‌کم چهار پروژه از طرح توسعه میدان گازی پارس جنوبی به بهره‌برداری خواهد رسید، وعده‌ای که در چند سال اخیر بارها تکرار شده، ولی به مرحله اجرایی نرسیده است.تازه‌ترین آمارها در ایتالیا نشان می‌دهد که اقتصاد این کشور یک بار دیگر وارد دوره رکودی شده است. از آنجا که نرخ رشد اقتصاد ایتالیا در دو دوره سه ماهه پی در پی منفی بوده، این کشور رسما در وضعیت رکودی قرار دارد.پروژه مسکن مهر که عملاً کار کارشناسی چندانی روی آن صورت نگرفته بود، به شکلی از پروژه شکست خورده شهرهای ارواح چین تبعیت می‌کند. مشکل مسکن فقط با سقفی بالای سر حل نمی‌شود، بلکه در کنار آن باید اشتغال، حمل و نقل، امنیت و امکان سرمایه‌گذاری هم فراهم شود.محمدرضا خوشنویسان معاون بازرگانی شرکت هواپیمایی جمهوری اسلامی ایران (هما)، مذاکره با چند شرکت بزرگ از جمله بوئینگ و ایرباس برای تهیه قطعات یدکی مورد نیاز هواپیماهای ایرانی را مثبت و امیدوارکننده خواند.مرکز آمار ایران رشد اقتصادی در سال گذشته خورشیدی را منفی ۲.۲ درصد اعلام کرده است. بخش صنعت با رشد منفی ۴.۵ درصد بدترین وضعیت را در میان بخش های دیگر دارد.محسن قمصری، مدیر امور بین الملل شرکت ملی نفت ایران گفته که شش کشتی به ظرفیت ۱۲ میلیون بشکه در اختیار بابک زنجانی بود که وزارت نفت آنها را در اختیار گرفته است.علی طیب نیا وزیر اقتصاد ایران گفته است که ۱۰ میلیون نفر از افراد پردرآمد شناسایی شده‌اند و بزودی و تدریجی از فهرست یارانه بگیران حذف می‌شوند. این دومین تلاش دولت برای کاستن از تعداد دریافت‌کنندگان یارانه‌های نقدی است.دادگاه حقوق بشر اروپا رای داده است که دولت روسیه باید به سهامداران شرکت نفتی یوکوس متعلق مخائیل خودرووسکی، از مخالفان ولادیمیر پوتین، رئیس جمهوری آن کشور، غرامت پرداخت کند. دولت روسیه این شرکت را ده سال پیش منحل کرد.دولت حسن روحانی برای خروج از رکود اقتصادی، برنامه اقتصادی امسال و سال آینده را منتشر کرده و از کارشناسان اقتصادی خواسته تا پیشنهادات خود را برای اصلاح این برنامه ارائه دهند.علی طیب‌نیا، وزیر اقتصاد ایران، گفته است که حجم بدهی‌های دولت ایران به ۲۵۰ هزار میلیارد تومان می‌رسد. به این ترتیب دولت ایران چیزی بیش از یک سوم تولید ناخالص داخلی کشور بدهکار است.با شکست تلاش مقامات آرژانتینی برای توافق با تعدادی دارندگان آمریکایی اوراق قرضه دولتی  بر سر بازپرداخت اصل اوراق، این کشور برای بار دوم طی دوازده سال گذشته در پرداخت بدهی خارجی خود نکول کرد در حالیکه به جلب اعتماد بازارهای مالی خارجی نیاز دارد.تازه ترین ارقام وزارت بازرگانی آمریکا نشان می دهد که اقتصاد این کشور در دوره ماه های آوریل تا ژوئن به میزان سالانه ۴ درصد رشد کرده است.دارندگان آمریکایی اوراق قرضه دولت آرژانتین برای وادار کردن دولت آمریکا به موضعگیری به نفع خود در یک دعوای حقوقی، به تلاش تبلیغاتی گسترده‌ای دست زده و بخصوص روابط دوستانه و توسعه ارتباط تجاری آرژانتین با ایران را مورد تاکید قرار داده‌اند.محمدرضا نعمت زاده وزیر صنعت، معدن و تجارت رشد اقتصادی ایران در تیرماه سال جاری را منفی ۲.۲ درصد اعلام کرده و گفته است که در حال حاضر ۵۰ درصد از واحدهای صنعتی کشور متوقف شده یا با رکود مواجه است.روابط عمومی وزارت کار درباره نامه‌ معاون این وزارتخانه که درباره تفکیک جنسیتی به شهرداری تهران نوشته شده بود، توضیح داده است: نامه مذکور نفیا و اثباتا اشاره ای به تفکیک جنسیتی نداشته است.شرکت خودروسازی رنو اعلام کرده است که سود عملیاتی اش که در سال ۲۰۱۳ و در پی توقف فعالیت این شرکت در ایران به شدت افت کرده بود، در نیمه اول سال ۲۰۱۴ میلادی ۲۵ درصد رشد کرده است. ارزش سهام رنو هم در این فاصله بیست برابر شده است.منطقه لوس‌مونِگروس در ایالت آراگون، در شمال شرقی اسپانیا مثل یک بیابان چنان بی آب و علف است که در دهه ۱۹۶۰ میلادی بعنوان زمینه‌ فیلم‌های وسترن‌اسپاگتی انتخاب می‌شد.دفنه ارتان تویسوزاوغلو یک زن رستوران‌دار در ترکیه می گوید راز موفقیت او در کشوری که مردان اقتصاد و فضای کسب و کار را در احاطه خود دارند، یک نکته ساده است.در حالی که بانک مرکزی ایران تعلیق ۶۶ میلیارد دلار فاینانس از چین را رد کرده، رئیس کمیسیون اقتصادی مجلس می‌گوید که فاینانس چین قطع شده است، اما مذاکرات برای رسیدن به توافق ادامه دارد.وزارت نفت ایران گزارش داده که در دوره هشت ساله ریاست جمهوری محمود احمدی نژاد یک هزار و ۷۵۰ میلیارد تومان از منابع این وزارتخانه در سفرهای استانی دولت در اختیار وزارتخانه ها و نهادهای دیگر دولتی قرار گرفته است.عزت‌الله یوسفیان ملا، عضو ستاد مبارزه با مفاسد اقتصادی در ایران می‌گوید کل نقدینگی در ایران ۴۰۰ هزار میلیارد تومان است که حدود صدهزار میلیارد تومان آن در قالب تسهیلات به عنوان‌های مختلف در اختیار ۶۰۰ نفر قرار داده شده است.رشد ٠.٨ درصدی اقتصاد بریتانیا در سه ماهه دوم سال ٢٠١۴ بازگشت سطح تولید به دوران پیش از آغاز بحران اقتصادی را به دنبال داشته است. به این ترتیب حجم تولید ناخالص داخلی بریتانیا به ٠.٢ درصد بالاتر از میزان تولید ناخالص داخلی در سال ٢٠٠٨ رسیده است.مدیر امور بین‌الملل شرکت ملی نفت ایران گفته است که توافق اخیر ایران و ۱+۵ برای تمدید مهلت مذاکرات هسته‌ای مانع کاهش دوباره فروش نفت خام ایران شده است، ولی محدودیت‌های بین‌المللی از جمله مشکل بیمه نفتکش‌های ایران همچنان به قوت خود باقیست.گزارش گمرک ایران نشان می‌دهد که واردات کالا در بهار امسال نسبت به بهار سال گذشته ۳۵ درصد افزایش پیدا کرده و از ۹ میلیارد و ۱۳۳ میلیون دلار به ۱۲ میلیارد و ۳۸۶ میلیون دلار رسیده است.شرکت هواپیماسازی بوئینگ بر سر تامین قطعات هواپیما و ارائه خدمات مربوط به ایمنی پرواز با ایران‌ایر، شرکت هواپیمایی دولتی ایران، به توافق رسیده است. در صورت نهایی شدن قرارداد، این دو شرکت هواپیمایی برای اولین‌بار در بیش از سه دهه با هم وارد تجارت می‌شوند.مصطفی پورمحمدی، وزیر دادگستری ایران گفته است: مبنایی با عنوان تفکیک جنسیتی نداریم بلکه این مسئله باعث افزایش راندمان کاری می‌شود. این هم اقدام با ارزش‌ها و سنت‌های ما و هم با منطق اقتصادی سازگار است و باید از این استقبال کنیم.مرکز آمار ایران ایران گزارش داده که نرخ بیکاری در بهار امسال در ایران ۱۰.۷ درصد بوده است و دو میلیون و ۵۳۰ هزار نفر بیکار بوده اند.ماتئو آچیلی، دانشجوی مدیریت و اقتصاد می گوید: گاهی اوقات فراموش می کنم که ۲۲ ساله هستم. او سعی دارد با شرکت‌هایی مثل گوگل و مایکروسافت وارد نوعی همکاری شده و به برخی از شرکتهای صاحب شبکه های تلفن های موبایل مثل وودافون و اریکسون خدمات ارائه دهد.مدیرعامل پیشین شرکت ملی نفتکش ایران گفته است که انتصاب فردی نزدیک به رئیس جمهوری ایران به عنوان مدیرعامل آن شرکت در دولت محمود احمدی‌نژاد و اصرار مدیر عامل بر ارتباطش با دولت، زمینه ساز تحریم شرکت ملی نفتکش ایران شده بود.مرکز آمار ایران گزارش داده که تعداد واحدهای مسکونی در پروانه های صادر شده در زمستان گذشته در شهر تهران بیشتر از ۲۶ درصد نسبت به زمستان سال ۹۱ کاهش پیدا کرده است و از ۳۷ هزار و ۱۷۶ واحد به ۲۷ هزارو ۳۷۲ واحد رسیده است.با گذشت نزدیک به یک سال از آغاز به کار دولت یازدهم در ایران، انتقادها از عملکرد وزیران نفت محمود احمدی‌نژاد، رئیس‌جمهوری پیشین آن کشور شدت گرفته است.شرکت مایکروسافت در اقدامی بی‌سابقه در تاریخ ۳۹ ساله خود قصد دارد ۱۸ هزار نفر از کارکنانش را از کار برکنار کند. بیشترین میزان این کاهش هزینه به بخش نوکیا مربوط می‌شود که مایکروسافت آن را تنها در ماه آوریل سال جاری خریداری کرد.در شرایطی که مذاکرات فشرده ایران با گروه پنج بعلاوه یک (آمریکا، روسیه، چین، بریتانیا، فرانسه و آلمان) برای توافق بر سر پرونده هسته‌ای ادامه دارد، دولت ایران می‌گوید که برای گذر از رکود اقتصادی لایحه ای به مجلس ارائه خواهد کرد.ولی الله سیف رئیس کل بانک مرکزی ایران بدهی بابک زنجانی به وزارت نفت ایران را دو میلیارد و ۶۰۰ میلیون دلار اعلام کرده و گفته است که به جای منابع وزارت نفت که در اختیار آقای زنجانی بود، اموال وی به حساب وزارت نفت منتقل می‌شود.یکی از اهداف بانک تازه  که تشکیل آن مدتی مورد بحث بود  افزایش میزان وام ارائه شده به کشورهای درحال توسعه برای پروژه های تاسیسات زیربنایی است.خبرگزاری ایلنا به نقل از یکی از مسئولان شرکت سپاسد، پیمانکار پروژه ساخت خط ۷ متروی تهران، گفته است که به دنبال کشته شدن دو کارگر، این پروژه فعلا متوقف می‌شود.روزن پلونلیف رییس جمهور بلغارستان در واکنش به دو مورد حملات تبلیغاتی اخیر و شایعه پراکنی گسترده در مورد دو بانک مهم این کشور گفت: در سیستم بانکی کشور هیچ بحرانی وجود ندارد. مشکل، بحران اعتماد و حملات تبهکارانه است.دولت جدید هند نخستین لایحه بودجه سالانه را تحت عنوان بودجه رشد، با هدف کاهش کسری بودجه در عین افزایش فرصت های اشتغال ارائه کرده است.علی ربیعی وزیر تعاون، کار و رفاه اجتماعی از شروع برنامه حمایتیامنیت غذایی خبر داده که در قالب آن، برخی مواد غذایی بین هفت میلیون و پانصدهزار نفر از افراد تحت پوشش کمیته امداد و بهزیستی توزیع می‌شود.مرکز آمار ایران نرخ تورم روستایی در این کشور را در خرداد ماه گذشته نسبت به خرداد سال قبل را ۲۸.۳ درصد اعلام کرده است که کمترین میزان در سه سال گذشته است.پلیس فرانسه یک شبکه مبادله پول دیجیتال (بیت‌کوین) را از بین برده و ۳۸۸ واحد پول مجازی (معادل نزدیک به ۲۷۳ هزار دلار) را ضبط کرده است. یک نفر در شهر کن و یک نفر نیز در شهر نیس در این رابطه بازداشت شده‌اند.با تصمیم دولت ایران قیمت پایه محصولات پتروشیمی در ایران از این هفته با نرخ ارز آزاد محاسبه می‌شود. خریداران محصولات پتروشیمی از این تصمیم راضی نیستند.نزدیک به ۴۰ درصد کل مواد غذایی تولید شده در آمریکا، مصرف نمی شود. در اروپا هر سال ۱۰۰میلیون تن مواد غذایی بیرون ریخته می شود و این اسراف در حالی است که در دنیا حدود یک میلیارد نفر از گرسنگی رنج می برند.زمان حسینی، مدیرعامل برق منطقه‌ای تهران، گفته است که برخی نهادهای نظامی و همچنین متروی تهران هزینه برق مصرفی خودشان را نمی‌پردازند و شرکت برق تهران ۱۰۰ میلیارد تومان از آنها طلبکار است.مرکز آمار ایران با انتشار گزارشی با عنوان ایران در آیینه آمار ۱۳۹۱ وضعیت این را در بخش های مختلف اقتصادی، اجتماعی، فرهنگی، قضایی و بهداشتی ارائه کرده است.بانک فرانسوی ب‌.ان‌.پ پاریبا با پرداخت حدود ۹ میلیارد دلار جریمه به دولت آمریکا به دلیل نقض تحریم های این کشور علیه ایران، سودان و کوبا موافقت کرده است. این بیشترین جریمه‌ای است که آمریکا به دلیل نقض تحریم‌ها علیه یک موسسه اعمال کرده است.بانک تسویه حساب های بین المللی می گوید نرخ سود بانکی در بازارهای مالی جهان بیش از حد پایین است و درباره ایجاد حس کاذب امنیت در میان دولت ها و بازارها هشدار داده است.فعالیت‌های بورس تهران در اولین روز هفته با افت شدید قیمت‌ها آغاز شد و شاخص آن روندی نزولی داشت. از ارزش بازار بورس از اواخر سال گذشته تاکنون به تدریج کم شده است و بیشتر حاضران در بازار به دنبال فروش سهام هستند.مدیر امور بین‌الملل شرکت ملی نفت ایران گفته است که تحریم‌های بین‌المللی علیه صنعت نفت آن کشور همچنان به قوت خود باقیست و توافقنامه ژنو تاثیری در کمتر شدن محدودیت‌های آن صنعت نداشته است.بانک مرکزی ایران اعلام کرده است که ۵۵۰ میلیون دلار از بدهی‌های هند به ایران را در قالب قسط ششم مطالبات نفتی بین‌المللی دریافت کرده است.صف‌های طولانی در منطقه تجاری و مالی لندن، بانک‌هایی که با عجله از دولت پول می‌گرفتند و تقلای مردم برای گرفتن طلا. آیا شما را یاد سپتامبر و اکتبر سال ۲۰۰۸ نمی‌اندازد؟رئیس سازمان هواپیمایی ایران از دریافت اولین محموله وارداتی قطعات هواپیما خبر داده و گفته تعدادی از موتورهای هواپیماها هم برای انجام تعمیرات به خارج از ایران فرستاده شده‌ است.براساس گزارش‌های منتشر شده، دولت چین برای توسعه مراکز گردشگری که به دوران جنگ علیه ژاپن و انقلاب چین مربوط می شوند بودجه فراوانی اختصاص داده است.با کاهش شدید هزینه‌های تولید انرژی در پی توسعه منابع نفت و گاز شیل، بقیه کشورهای جهان با حسرت به این کشور نگاه می‌کنند.حسین آذین، نماینده رفسنجان و انار در مجلس ایران، به ایلنا گفته است که ٢٨ نفر از کارگران پالایشگاه مجتمع مس سرچشمه رفسنجان با گاز آرسنیک مسموم شده‌اند. وضعیت یکی از کارگران وخیم است و به پیوند کلیه نیاز دارد.بانک مرکزی ایران گزارش داده است که بر اساس برآوردهای اولیه، نرخ رشد اقتصادی در ۹ ماه اول سال ۱۳۹۲ منفی ۳.۴ درصد بوده است.  بخش کشاورزی تنها بخش اقتصادی با رشد مثبت گزارش شده است.علی لاریجانی، رئیس مجلس ایران، مصوبه هیات وزیران درباره قیمت گاز فروخته‌شده به شرکت‌های پتروشیمی ایرانی را غیرقانونی اعلام کرد. قانون بودجه قیمت هر مترمکعب گاز پتروشیمی‌ها را حداقل ١٣ سنت تعیین کرده بود اما دولت نرخی حدود ٨ سنت را ابلاغ کرد.باوجود کاهش ده و نیم درصدی قیمت زمین در زمستان سال گذشته، تعداد معاملات زمین بیشتر از ۴۱ درصد کم شده است. قیمت واحدهای مسکونی در زمستان سال گذشته تغییر چندانی نسبت به مدت مشابه سال قبل نداشته اما تعداد معاملات بیشتر از ۲۴ درصد کاهش نشان می دهد.تنها یک ماه به موعد ضرب‌الاجل مذاکره‌کنندگان هسته‌ای ایران و ۱+۵ برای رسیدن به توافق مانده و اگر دو طرف از نتیجه گفت‌وگوهایشان راضی نباشند، تحریم‌های ایران، از جمله محدودیت‌های بین‌المللی خرید و فروش نفت خام به قوت خود باقی می‌ماند و شاید حتی شدیدتر شود.فقط در سال گذشته آمریکا حدود ۳۰۰ میلیارد دلار برای واردات نفت خود هزینه کرده است. این رقم حدود دو سوم کل کسری موازنه تجاری این کشوراست. به این خاطر می توان گفت که واردات نفت هر ساله صدها میلیارد دلار از اقتصاد آمریکا می مکد.دولت کانادا علیرغم انتقادهای شدید یک خط لوله که نفت را از ایالت آلبرتا به سواحل اقیانوس آرام این کشور منتقل خواهد کرد به طور مشروط تصویب کرده است.مجموع بدهی‌ها و تعهدات مالی شرکت‌های بزرگ چینی از بدهی‌های شرکت‌های آمریکایی بیشتر شده است. به این ترتیب شرکت‌های چینی با ١۴ تریلیون دلار بدهی، بیشترین تعهدات مالی را در جهان دارند.برنامه جدید وزارت ارتباطات و فناوری اطلاعات برای افزایش پهنای باند اینترنت و راه‌اندازی نسل سوم تلفن همراه، به مناقشه تازه‌ای بر سر سیاست توسعه فناوری ارتباطات در ایران منجر شده است.گزارشی از یک برنامه خیریه به نام تجارت مایه صلح که زنان افغان و رواندایی را برای تجارت آموزش می دهند و آنها را به آمریکا آورده و از نزدیک با شیوه کار در آمریکا آنها را آشنا می کنند.هیات دولت ایران گزارش ستاد هماهنگی امور اقتصادی برای برون رفت از بحران رکود تورمی را تصویب کرده در حالیکه به نظر می رسد این گزارش تاثیر چندانی در حل مشکلات کنونی ندارد.دولت حسن روحانی ماه گذشته برنامه اقتصادی خود را منتشر کرد. هدف این برنامه خروج پایدار از رکود تورمی عنوان شده است.در حالی که ۷۲ میلیون ایرانی یارانه می گیرند این پرسش مطرح است که پرداخت یارانه به این جمعیت عظیم چه زمانی به پایان می رسد.دانا گاز، یک شرکت انرژی خصوصی اماراتی که بزرگترین سهام‌دار آن کرسنت پترولیوم است، در بیانیه‌ای که امروز منتشر کرد می‌گوید هیات داوری بین‌المللی، قرارداد کرسنت را معتبر دانسته و حکم کرده که شرکت ملی نفت ایران موظف بوده از سال ۲۰۰۵ گاز تحویل دهد.یکی از صحنه های کلیشه‌ای در فیلمهای جاسوسی و از جمله جیمز باند، این است که قهرمان داستان چمدانی مملو از پول نقد و پاسپورت های رنگارنگ همراه خود دارد تا در لحظه مناسب بتواند به سرعت از معرکه خارج شود.در یک دهه گذشته روند مهاجرت در دو سوی دریای آدریاتیک همیشه از آلبانی به سوی ایتالیا بوده است. ولی براساس تازه ترین گزارش ها گروه زیادی از ایتالیایی ها برای گریز از شرایط اقتصادی نامساعد در کشور خود و در جستجوی کار و درآمد راهی آلبانی می شوند.منابع سرشار نفت و گاز، قطر را به ثروتمندترین کشور جهان بدل کرده است. ثروتی که فقط یک نمونه آن هزینه کردن ۲۰۰ میلیارد دلار برای ورزشگاه‌ها و زیرساخت‌های مربوط به برگزاری جام جهانی فوتبال در سال ۲۰۲۰ است.بلغارستان که دیروز بعد از انتقاد اتحادیه اروپا و آمریکا ادامه احداث یک لوله گاز که باید گاز روسیه را بدون عبور از اوکراین به اروپا برساند، متوقف کرده بود، اعلام کرد ساخت این لوله را منتفی نخواهد کرد.میدان گازی پارس جنوبی، بزرگترین میدان گازی یکپارچه جهان است. این میدان گازی در مرز آبی ایران و قطر در خلیج فارس قرار گرفته است و قطری ها آن را گنبد شمالی می خوانند.با اضافه شدن الجزایر به جمع مدعیان دبیرکلی اوپک، هم‌اکنون پنج کشور به دنبال رایزنی برای کسب این سمت هستند.ولی الله سیف، رئیس کل بانک مرکزی ایران به قم رفته و با تعدادی از مراجع و روحانیون بلند پایه در این شهر دیدار کرده است. همزمان، اکثر این مراجع با دریافت جریمه دیرکرد پرداخت وام از سوی بانک ها مخالفت کرده و آن را حرام دانسته اند.شش سال از شروع برنامه گرفتن مالیات بر ارزش افزوده در ایران می گذرد، ولی طلافروشان هنوز بر سر آن با دولت کل‌کل می کنند.برادران هندوجا با ۱۱.۹ میلیارد پوند دارایی، امسال در صدر فهرست ثروتمندان بریتانیا قرار گرفته‌اند. این خانواده کار خود را از تجارت با ایران در حدود صد سال پیش شروع کردند و هنوز در حوزه‌های مختلف صنعت و تجارت در ایران و بسیاری از نقاط دیگر دنیا فعال هستند.پول‌شویی به روندهای گفته می­‌شود که در آن مافیای پول،‌ قاچاق­بران، تروریستان،‌ زورمندان، فرارکنندگان مالیات و سایر متخلفان، پول­‌های سیاه یا پول­های غیرقانونی را به پول پاک یا به پول قانونی از طریق معاملات غیرمشروع تبدیل می­‌نمایند.بازار مسکن لوکس نوساز در لندن در حال تبدیل شدن به محلی برای انباشت سرمایه ابَرثروتمندان بین‌المللی است.کاهش دوباره صادرات نفت ایران این احتمال را تقویت کرده است که ایران با روسیه بر سر صادرات روزانه ۵۰۰ هزار بشکه نفت در مقابل واردات کالا از روسیه به توافق برسد.نوزدهمین نمایشگاه بین‌المللی نفت و گاز ایران در حالی به کار خود پایان می‌دهد که در غیاب شرکت های بین‌المللی نفتی، سایه شرکت‌های چینی بر نمایشگاه سنگینی می‌کرد.علی ماجدی معاون بین الملل و بازرگانی وزارت نفت ایران پاکستان را متهم کرده که در قرارداد صادرات گاز تخلف کرده و در این زمینه تردیدی در این زمینه وجود ندارد.اگر بخواهید آخرهفته‌تان را با نخبگان تحصیل‌کرده بگذرانید، باید کمی درباره توماس پیکتی، اقتصاد دان فرانسوی بدانید. کتاب پیکتی بنام سرمایه در قرن یست و یکم در کمال تعجب از پرفروش‌ترین کتاب‌ها شده است.هایمن مینسکی، اقتصاددان آمریکایی که در سال ۱۹۹۶ از دنیا رفت، در دوران رکود اقتصادی بزرگ دهه ۱۹۳۰ بزرگ شده بود. این رویداد دیدگاه‌های مینسکی را شکل داد و باعث شد او همه تلاش خود را صرف شرح چگونگی بروز این بحران کند.چهار سال پیش دولت محمود احمدی نژاد مدام تاکید می کرد که عمده یارانه ها تا به حال از سوی کسانی مصرف شده که پولدار بوده اند و ما می‌خواهیم از آنها بگیریم و به افراد کم درآمد و فقیر بدهیم.ریچارد برانسون یکی از موفق ترین بازرگانان در انگلستان و نمادی از کارآفرینی است. این شما و این ده درس برتر او برای موفق بودن.با افزایش قیمت بنزین و گازوئیل به طور رسمی مرحله دوم برنامه حذف یارانه ها در ایران شروع شد. اولین مرحله از این برنامه زمستان سال ۱۳۸۹ شروع شد ولی به دلیل بروز مشکلات اقتصادی اجرای مرحله دوم به تاخیر افتاد.پیمان اقتصادی دو سوی اقیانوس آرام در صورت تحقق بزرگترین و بلند پروازانه ترین معاهده تجارت آزاد در جهان خواهد بود. اگر کشورهای حاضر در این مذاکرات به توافق رسیده و این پیمان اجرا شود حدود دو پنجم یا ۴۰ درصد از کل معاملات تجاری جهان را در برخواهد گرفت.در چه کشورهایی افرادی که بالاترین میزان درآمد را دارند، بیشترین مالیات را پرداخت می کنند؟ و در چه کشورهایی بیشترین مالیات را کسانی می پردازند که درآمد متوسط دارند؟در سال ۲۰۰۱ در جهان صحبت از اینکه کشورهای بریک ()، یعنی برزیل، روسیه، هند و چین، به‌عنوان قدرت‌های اقتصادی بالقوه جهان آغاز شد. این اصطلاح را اقتصاددانی بنام جیم اونیل باب کرد.چین، مهم است و حتی اهمیت حیاتی دارد. به همین دلیل از رئیس جمهوری چین که اخیرا پس از یک دیدار طولانی از آلمان، فرانسه، هلند و بلژیک، به کشورش بازگشت، در طول سفر استقبال زیادی شد.با ابراز خشنودی رهبران مالی اتحادیه اروپا از اقدامات ریاضتی اقتصادی یونان، ناظران پیش‌بینی می‌کنند که در سال جاری میلادی، این از یک رکود اقتصادی شش ساله خارج شود.عباس آخوندی وزیر راه و شهرسازی با انتقاد از طرح مسکن مهر گفته استمشکل من با ساخت مسکن مهر این بود که این واحدها در جاهایی ساخته شده‌اند که قابل سکونت نبوده‌اند.امیر سلمان بن عبدالعزیز آل سعود، ولیعهد عربستان سعودی برای تقریبا یک ماه سه جزیره در مالدیو را رزرو کرده بود.بانک مرکزی ایران در گزارش وضعیت اقتصادی سال ۱۳۹۱ می نویسد: سال ۱۳۹۱ سال دشواری برای اقتصاد ایران بود. در این سال اقتصاد کشور تکانه های کم سابقه‌ای را با منشاء داخلی و خارجی تجربه کرد.به رغم مخالفت‌های شدید مصر، اتیوپی اصرار به ادامه ساختن یک سد اصلی روی رود نیل دارد. خبرنگاران بی بی سی در هر دو کشور از بالا گرفتن دعوای شدید بر سر آب گزارش می دهند.آنگلا مرکل صدراعظم آلمان می‌گوید اتحادیه اروپا آمادگی دارد تا تحریم‌ها را علیه روسیه شدیدتر کند. خانم مرکل گفت اقدامات روسیه به این معناست که هشت کشور صنعتی (جی‌هشت) دیگر وجود خارجی ندارد. باراک اوباما هم امروز از تشدید تحریم‌ها علیه روسیه خبر داده است.مقایسه پنج ساله قیمت مواد خوراکی در ایرانلی که‌چیانگ، نخست وزیر چین در سخنرانی خود در آغاز جلسه سالانه کنگره ملی خلق چین در پکن، گزارش کاملی از عملکرد اقتصادی یک سال گذشته و نیز برنامه های آینده این کشور را ارائه داد.رویارویی قدرت‌های شرق و غرب در اوکراین مدتی است تیتر یک رسانه‌های جهان است و آنقدر در مقیاس جهانی اهمیت پیدا کرده که بحران بزرگ سوریه تا حدود زیادی فراموش و خاطره جنگ سرد زنده شده است.عروسکی به نام لامیلی که بر اساس متوسط ویژگی‌های اندام زنانه ساخته شده، قرار است با شعار متوسط زیباست وارد بازار و رقیبی برای عروسک‌های معروف باربی شود. ساخت این عروسک قدمی برای اصلاح فرهنگ ناسالمی است که سایز صفر را به عنوان اندام زیبا تبلیغ می‌کند.اگر تحریم های مالی و تجاری در مورد روسیه به اجرا گذاشته شوند هزینه‌های آن برای بریتانیا ممکن است از روسیه بیشتر باشد.وزارت نیرو در ایران قیمت هر کیلووات ساعت برق را حدود ده تومان افزایش داده و از این پس خانوارها بابت مصرف هر کیلو وات ساعت برق باید به طور متوسط ۵۳ تومان بپردازند در حالی که تاکنون قیمت هر کیلووات ساعت برق حدود ۴۳ تومان بوده است.وزارت نفت ایران برای تشویق سرمایه گذاران خارجی اصلاحاتی در قراردادهای نفتی انجام داده است به این امید که بعد از برطرف شدن تحریم های بین المللی، شرکت های نفتی خارجی در این کشور سرمایه گذاری کنند.در ده سال گذشته اقتصاد افغانستان به‌طور میانگین هر ساله رشدی ده‌درصدی را تجربه کرده است و تاثیرات مثبت این رقم رشد به‌طور ملموس در ابعاد مختلف اجتماعی دیده می شود.سازمان ملل می‌گوید در سال ۲۰۱۳ دست‌کم ۷۸۱۸ غیرنظامی و ۱۰۵۰ عضو نیروهای امنیتی در عراق کشته شده‌اند. این رقم در سال‌های اخیر بی‌سابقه بوده است، اما با وجود آن، و به‌رغم یک دهه خونریزی در عراق، سازمان ملل می‌گوید که جمعیت عراق در مجموع رشدی بی‌وقفه داشته.با توجه به تحولات اقتصادی که پس از انقلاب روی داده است این سئوال مطرح است که شرایط اقتصادی ایران در حال حاضر چیست و چه آینده ای می توان برای آن پیش بینی کرد.در سال های پس از انقلاب بازار سنتی در ایران به عنوان بخشی از طبقه­ متوسط سنتی از جمله گروه­هایی بود که با وجود رشد صنایع جدید در ایران پیش از انقلاب، قدرت خود را حفظ کرده بود و حتی به علت رونق اقتصادی، نفوذ و درآمدش افزایش یافت.تصمیم گرفته بودم به ایران بروم که قیمت بلیت هواپیما و شرایط غیر عادی این سفر، الهام بخش نوشتن این مقاله شد. قیمتهای گران، زمان طولانی انتظار برای ترانزیت و پرواز به مقصد در بی ارزشترترین ساعت در حمل و نقل هوایی در صد این گرفتاری ها هستند.هنوز شمع های کیک تولد ده سالگی فیسبوک خاموش نشده برخی پیش بینی می کنند که آیا فیسبوک به یازده سالگی خواهد رسید؟تصمیم بانک مرکزی ترکیه برای بیشتر از دو برابر کردن نرخ بهره پول رایج این کشور و رساندن آن از ۴ و نیم درصد به ۱۰ درصد، از جمله تدابیری است که برای گریز از بحران های جدی اتخاذ می‌شود.مردمی که این روزها برای خرید لباس مد بهاری به مغازه‌های بریتانیا می روند خواهند دید که تعدادی مانکن درشت اندام با سایز زنانه ۴۴ نیز به مانکن‌های قلمی و لاغر اندام همیشگی افزوده شده اند.کنگره آمریکا کمک‌های توسعه‌ای این کشور برای افغانستان را نسبت به سال گذشته تا ۵۰ درصد کاهش داده و برای سال جاری میلادی ۱.۱۲ میلیارد دلار کمک توسعه‌ای به افغانستان تصویب کرده است. این کاهش چه تاثیرات می تواند بر زندگی افغانها داشته باشد.اگر چیزی بخواهد شما را از گوشت خوردن زده کند، نقشه‌ای که از استیک خام و خونی تهیه شده، احتمالا کفایت می‌کند.مشکلات گسترده برای واردات داروهای حیاتی و تجهیزات پزشکی به ایران از جمله مهمترین نتیجه‌های تحریم اقتصادی علیه ایران در سال‌های گذشته بوده است.در سال گذشته سیصد نفر از ثروتمندان بزرگ جهان حدود ۵۰۰ میلیارد دلار بر ثروت خود افزوده و اکنون ارزش دارایی‌های آنها روی هم رفته به سه تریلیون و ۷۰۰ میلیارد دلار رسیده است.وزارت زراعت و مالداری افغانستان قرار است چهارصد پروژه زراعتی را در کابل اجرا کند. بودجه این پروژه ها بیش از ۳۱ میلیون دلار آمریکایی است. بهبود نظام آبیاری، توزیع تخم اصلاح شده، ساخت سردخانه، کشتارگاه و معرفی فن‌آوری‌های جدید شامل این پروژه هاست.نخستین لایحه بودجه دولت آقای روحانی در بخش فرهنگ از رشد بسیار اندک بخش های مختلف آن در مقایسه با سال گذشته خبر می دهد.طرح ۳۰ میلیارد دلاری احداث یکی از بزرگترین قمارخانه ها و تفریحات حاشیه ای آن در حومه شهر مادرید که قرار بود توسط یکی از شرکت های آمریکایی مالک کازینوهای زنجیره ای اجرا شود، به دلیل  درخواست های این شرکت و مخالفت حکومت مرکزی اسپانیا با شروط لغو شد.انتخابات سراسری آلمان روز ۲۲ سپتامبر برگزار می‌شود. نتیجه این انتخابات می‌تواند تاثیری مستقیم بر وضعیت اقتصادی منطقه یورو بگذارد. این کشور در سال های اخیر توانسته با اقتصاد بزرگ و قدرتمند خود از بعضی از کشورهای همسایه اش پشتیبانی مالی کند و مانع سقوط اقتعادل آذر، رئیس کل مرکز آمار ایران گفت: اگر نرخ بیکاری جوانان که هم اکنون ۲۶ درصد است، دو برابر نرخ بیکاری کل باشد، به معنای این است که از نظر نرخ بیکاری در منطقه بحران زا قرار گرفته‌ایم.امروز بریتانیا میزبانی کنفرانس اقتصادی جهان اسلام را به عهده خواهد داشت. نمایندگان بیش از ۱۱۵ کشور، به شمول افغانستان در نهمین کنفرانس اقتصادی جهان اسلام اشتراک می‌کند.رحیم قربانی، رئیس سابق هیات عامل صندوق توسعه ملی ضمن انتقاد از دولت محمود احمدی نژاد گفته است که  در سالی که بدترین شرایط ارزی را به قول مسئولان داشتیم، دولت دهم منابع صندوق را صرف خرید شیرینی و شکلات شب عید کرد.تولید ناخالص داخلی افغانستان از حدود سه میلیارد دلار در سال ۲۰۰۲ به حدود ۲۰ میلیارد دلار در سال گذشته رسید و ذخیره ارزی بانک مرکزی از تقریبا هیچ در سال ۲۰۰۲ به حدود ۶ میلیارد دلار.مرکز پژوهش‌های مجلس ایران در گزارش مفصلی وضعیت اقتصادی این کشور در دوره هشت ساله ریاست جمهوری محمود احمدی نژاد را نامناسب توصیف کرده است.شرکت مایکروسافت اعلام کرده است که بخش موبایل شرکت نوکیا را به بهای ۵.۴ میلیارد یورو (۷.۲ میلیارد دلار) می‌خرد. این معامله در سال ۲۰۱۴ به انجام می‌رسد و در جریان آن ۳۲ هزار کارمند نوکیا به مایکروسافت منتقل می‌شوند.در تابستان سال ٢٠١١ و کوتاه مدتی پس از آنکه سرکوب وحشیانه و خونین تظاهرات‌های مردم سوریه توسط رژیم دیکتاتوری بشار اسد بخشی از اپوزیسین سوریه را به نبرد مسلحانه سوق داده بود، ایران، عراق و سوریه قرارداد احداث خط لوله انتقال گاز طبیعی امضا کردند.وزارت نفت ایران که تا پیش از دولت احمدی نژاد در طول بیست و هفت سال فقط با پنج وزیر اداره شده بود در دولت محمود احمدی نژاد چهار وزیر و سه سرپرست داشت که یکی از آنها خودش بود و سه نفر نیز نتوانستند رای اعتماد مجلس را برای وزارت نفت کسب کنند.قرارداد کرسنت در زمان وزارت بیژن نامدار زنگنه، وزیر نفت دولت محمد خاتمی بسته شد اما اجرای آن در اوایل دولت محمود احمدی نژاد متوقف شد و اکنون دعوای دو طرف در دادگاه بین‌‌المللی لاهه در دست بررسی است.گمرک ایران گزارش داده است که در بهار امسال واردات ایران نسبت به سه ماه اول سال گذشته سه میلیارد و ۳۲۰ میلیون دلار کاهش پیدا کرده است اما حجم مواد غذایی وارداتی افزایش چشمگیری نشان می دهد.افزایش دستمزدها و مسکن ارزان‌قیمت باعث شکوفایی بیبیبومرها (نسل دوره انفجار جمعیتی پس از جنگ جهانی دوم) شد. جوانان امروز با بیکاری بالا، تحصیلات پرخرج و یک عمر اجاره‌نشینی مواجهند. آیا اوضاع آن‌ها هیچ گاه تا این حد نابسامان بوده است؟مرکز آمار ایران گزارشی از قیمت و اجاره مسکن در شهر تهران منتشر کرده که نشان می دهد در زمستان سال گذشته متوسط قیمت هر مترمربع زمین در مقایسه با فصل مشابه سال ۱۳۹۰ بیشتر از ۱۵۷ درصد و قیمت هر متر مربع واحد مسکونی بیشتر از ۷۲درصد افزایش پیدا کرده است.اکبر ترکان نماینده حسن روحانی رئیس جمهور منتخب در امول انتقال دولت نسبت به واگذاری نمایشگاه بین المللی تهران به صدا و سیما اعتراض کرده و این اقدام دولت را نوعی قدردانی متقابل توصیف کرده است.چین یکی از کشورهایی است که اخیرا به‌عنوان عضو ناظر دایمی شورای قطب شمال پذیرفته شد. گشوده شدن قطب شمال به‌روی کشتی‌ها و انجام عملیات استخراج نفت و گاز در آن باعث توجه بیشتر جهانیان به این منطقه شده است.نمایندگان کنگره آمریکا برای کاهش هرچه بیشتر صادرات رو به زوال نفت ایران روی لایحه تازه‌ای کار می‌کنند که به نظر کارشناسان هدفش قطع کامل صادرات نفت ایران است. انتظار می‌رود این لایحه اواسط تابستان یا حداکثر ابتدای پاییز به تصویب برسد.شهروندان آلمان آزرده‌خاطرند، چرا که احساس می‌کنند کشورشان پولی را که با زحمت زیاد به دست آورده، با سخاوت فراوان به مردمی می‌بخشد که اجازه داده اند اوضاع مالی‌شان رو به ورشکستگی برود.سوئیس به شدت تحت فشار بوده تا سنت دیرینه رازداری در نظام بانکی‌اش را کنار بگذارد. آمریکا از مدتی پیش به دولت سوئیس اعلام کرده بود که از بانک‌های سوئیسی انتظار دارد بطور خودکار اطلاعات مشتریان آمریکایی را در اختیار مقامات این کشور قرار دهند.روابط ایران و چین در ده سال گذشته (۲۰۰۳۲۰۱۳) گسترش و حتی در بخش های جهش داشته است. چنین گسترشی در روابط سیاسی و جهش در روابط اقتصادی و تجاری ، محصول نگاه مشترک پکن و تهران به یکدیگر و نیز نیازمندی ها و ضرورت های اقتصادی دو کشور است.این هفته اقتصاددانان در کمال تعجب دریافتند که یکی از مقالات علمی معروف که معمولا برای توجیه اقدامات ریاضتی دولت‌ها به آن ارجاع داده می‌شود، حاوی اشتباهات فاحشی است. نکته شگفت‌آور دیگر اینکه نویسندگان این مقاله دو استاد برجسته دانشگاه هاروارد هستند.تصور کنید که آدم بسیار شروری هستید و کنترل همه طلاهای موجود در جهان را در دست گرفته‌اید و تصمیم دارید همه‌اش را ذوب کنید و با آن یک مکعب بسازید. فکر می‌کنید هر ضلع این مکعب چقدر طول خواهد داشت؟ صدها یا هزاران متر؟دولت‌های حوزه یورو و صندوق بین‌المللی پول بر سر طرح نجات اقتصادی قبرس با دولت این کشور توافق کرده‌اند، اما این طرح احتمالا چندان به نجات شباهت ندارد.شرکت‌های هواپیمایی افغانستان میلیون‌ها دالر خسارت کرده و با خطر ورشکستی روبرو شده‌اند.اجرای قانون هدفمندی یارانه ها در ایران مشکلاتی را برای مردم پدید آورده بی آنکه ظاهرا منافعی را برای دولت در پی داشته باشد.امنیت و ثبات شش کشور عضو شورای همکاری خلیج فارس بر پیش فرضی ساده مبتنی است.گزارش آژانس بین المللی انرژی نشان می دهد که صادرات نفت ایران در ماه فوریه، صد و پنجاه هزار بشکه نسبت به ماه قبل از آن افزایش یافته است. رستم قاسمی وزیر نفت ایران نیز امروز تاکید کرد که تحریمهای آمریکا تاثیری بر صادرات نفت این کشور نداشته است.در حاشیه اجلاس جهانی اقتصادی در داووس، این سئوال مطرح می شود که آیا جدی ترین خطری که منطقه یورو را تهدید می کرد برطرف شده است؟وزیر تجارت افغانستان اعلام کرد برای تاجرانی که در دو سال آینده در این کشور سرمایه گذرای کنند، دولت امتیازات ویژه در نظر خواهد گرفت. تا دو سال آینده نیروهای خارجی از افغانستان خارج خواهند شد. این موضوع سبب کاهش سرمایه گذاری در افغانستان شده است.محمود بهمنی رئیس کل بانک مرکزی ایران کاهش نرخ تورم و کنترل نوسانات بازار ارز را دو دغدغه مهم بانک مرکزی در سال جدید عنوان کرده و گفته است که بهبود وضعیت تجاری و افزایش درآمدهای ارزی به مذاکرات هسته ای وابسته است.دولت محمود احمدی‌نژاد با ارسال دو قانون مصوب مجلس به شورای عالی حل اختلاف و برگزاری نشست‌هایی با مجلس سعی دارد مرحله دوم حذف یارانه‌ها را اجرا کند.در حالی که حزب کمونیست چین برای معرفی نسل جدید رهبرانش تشکیل جلسه داده بود، در پکن این احساس فراگیر وجود داشت که با وجود همه دستاوردهای اقتصادی در یک دهه گذشته، از موقعیت‌ها به‌خوبی استفاده نشده است.تحریم اخیر شرایط دشواری را به ایران تحمیل کرده و به نظر می رسد که ماهیت این تحریم با تحریم های قبلی متفاوت است و می تواند تبعات جدی سیاسی داشته باشد.در مورد تبعات تحولات اخیر نظرات متفاوتی ابراز شده که در مواردی آن را برای تعدیل ساختار قیمت ها در ایران مفید دانسته اند.گفتگو با پاتریک کلاسون، اقتصاددان و تحلیلگر امور ایران در موسسه سیاستگذاری خاور نزدیک واشنگتن در باره سقوط ارزش ریال در ایرانرشد باورنکردنی قیمت دلار در بازار به این پرسش دامن زده است که آیا دولت محمود احمدی نژاد پول ندارد یا آن که ترجیح می دهد مردم این طور تصور کنند و دلارهایش را با دو برابر یا بیشتر بفروشد؟افزایش قیمت شدید ارزهای خارجی، به خصوص دلار و یورو در بازار ارز ایران، نگرانی‌هایی را به همراه داشته و این پرسش مطرح است که این افزایش قیمت‌ها چه تاثیری بر زندگی مردم دارد.قیمت دلار در ایران در حالی به ۳۴۵۰ تومان رسیده است که نسبت به خرداد ماه امسال دو برابر شده و نسبت به یک سال پیش در اوایل مهر تقریبا سه برابر شده است. پرسش این است که چرا چنین وضعی ایجاد شده و چه کسی باید جلوی این رشد فزاینده را بگیرد؟در حالی که قیمت ارز خارجی در ایران به بالاترین حد رسیده است، دولت ایران یک اتاق ارزی تشکیل داده تا ارز نفتی و غیرنفتی صادرکنندگان در آن به فروش برسد.در حالی که آشفتگی در بازار ارز ایران ادامه دارد، شمس الدین حسینی وزیر اقتصاد طرح تازه ای را برای تعیین قیمت ارز اعلام کرده و گفته است که بانک مرکزی از طریق بانک ها، هر روز قیمت روزانه نرخ ارز بازار آزاد را اعلام می کند.شمس الدین حسینی، سخنگوی اقتصادی دولت و وزیر اقتصاد ایران، گفته است: ذخایر بانک مرکزی در حد بسیار خوبی است و هیچ موقع در تاریخ کشور ذخایر ایران در این حد نبوده است.بیست و یک ماه بعد از شروع برنامه حذف یارانه ها دولت محمود احمدی نژاد دیگر آن شوق و ذوق گذشته را برای اجرای این برنامه ندارد و اجرای این برنامه بدون سر و صدا فعلا متوقف شده است.بانک مرکزی ایران گزارش وضعیت اقتصادی تابستان سال گذشته را منتشر کرده که نشان می دهد که رشد اقتصادی ایران در تابستان ۳.۴ درصد است.بعد از گذشت یک هفته پر تلاطم در بازار ارز ایران و افزایش بی‌سابقه قیمت ارزهای عمده، محمود بهمنی، رئیس کل بانک مرکزی ایران می‌گوید که بانک مرکزی نمی تواند مرتبا قیمت ارز را پائین بیاورد ولی سعی کردیم آن را کنترل کنیم.یکی از مشهورترین نام های تجاری جهان که روزانه صدها میلیون از محصولات آن در جهان فروخته می شود، هنوز سهمی از بازار در دو سه کشور جهان ندارد.صنعت خودروی ایران با مشکلات نقدینگی رو به رو شده و بانک مرکزی ایران برای دو خودروساز بزرگ دوهزار میلیارد تومان وام اختصاص داده است اما شرکت های قطعه ساز می‌گویند که خودروسازان هنوز پولی به آنها نداده‌اند.عبدالرضا شیخ الاسلامی وزیر تعاون، کار و رفاه اجتماعی از افزایش قیمت دلار دولتی دفاع کرده و گفته است که در حالی که محمود بهمنی، رئیس کل بانک مرکزی ایران وضعیت ذخایر ارزی کشور را مطلوب توصیف کرده، قیمت انواع ارزهای عمده در بازار تهران دوباره افزایش یافت.جدال برای خاموشی عطش نفت در قطب شمالدر حالی که محمود بهمنی، رئیس کل بانک مرکزی ایران وضعیت ذخایر ارزی کشور را مطلوب توصیف کرده، قیمت انواع ارزهای عمده در بازار تهران دوباره افزایش یافت.بانک مرکزی ایران گزارش داده است که نرخ تورم در تیرماه به مرز ۲۳ درصد رسیده که نسبت به دوره مشابه سال قیل بیشتر از هفت درصد افزایش نشان می دهد. به دلیل افزایش تورم، طرح حذف چهار صفر از پول ملی نیز فعلا منتفی شده است.مرکز آمار ایران گزارش سرشماری عمومی نفوس و مسکن را منتشر کرده است که سال گذشته به مدت بیست روز با همکاری بیشتر از ۱۱۳ هزار نفر در سراسر کشور انجام شد.در حالی که مجلس ایران هنوز بررسی لایحه بودجه امسال را در صحن علنی آغاز نکرده، مرکز پژوهش‌های مجلس هشدار داده است که این بودجه مناسب شرایط اقتصادی کشور نیست و نسبت به شرایط اقتصادی در سال جاری ابراز نگرانی کرده است.سخنرانی حسن روحانی، رئیس جمهوری، در مورد استقبال از سرمایه گذاری خارجی یادآور سیاست اقتصادی دولت در دو دهه پیش است که نتیجه ای برای توسعه و رشد مستمر اقتصادی ایران در پی نداشت.هزار و چهارصد محل در افغانستان به عنوان مناطقی که معادن و منابع طبیعی افغانستان را در سینه پنهان دارند نشانی شده اند، دولت افغانستان دولت افغانستان تلاش دارد با استخراج این منابع، خود را از کمک‌های خارجی بی‌نیاز کرده و راه را به سوی توسعه پایدار باز کند.صفحه ویژه: دادگاه بزرگترین اختلاس تاریخ ایرانمطالب و گزارش هایی درباره بحران اقتصادی کشورهای اروپاییبا گذشت شش ماه از اجرای حذف یارانه ها، در این صفحه مطالبی می خوانید در باره پیامدهای این طرح در ایران.مجمع جهانی اقتصاد می گوید بعد از دو سالِ سخت، انتظار می رود اقتصاد ایران امسال به ثبات برسد.اسحاق جهانگیری معاون اول رئیس جمهوری ایران از سه نفر از وزرای دولت خواسته موضوع زمین خواری را پیگیری کنند.ایران بیش از رقمی که تحریمها اجازه می دهد، نفت می فروشد. به گزارش خبرگزاری رویترز، فروش نفت ایران در پنج ماه بعد از توافق هسته ای ژنو، بطور متوسط ۲۵ درصد بیشتر از سقف تحریمها بوده است.نماد بیشتر شاخصهای بورس تهران امروز قرمز بود. شاخص کل بورس به زیر هفتاد و یک هزار واحد سقوط کرد که کمترین رقم طی هشت ماه اخیر است.امروز نمایندگان مجلس ایران، با وجود مخالفت نماینده دولت، کلیات طرح «افزایش نرخ باروری و پیشگیری از کاهش رشد جمعیت» را تصویب کردند.تجارت خارجی ایران در دو ماه اول امسال رشدی چشمگیر داشته. به گزارش گمرک ایران، صادرات به اصطلاح غیرنفتی نسبت به دوره مشابه پارسال حدود ۳۰ درصد و واردات تقریبا ۳۵ درصد بیشتر شده.مجلس ایران بودجه سال آینده را امروز تصویب کرد. بیش از یک ماه مانده به پایان سال، که خودش رکوردی است با توجه به زمان تصویب بودجه در دولت قبلی.دانشمندان موفق به ردیابی نشانه های بخار آب در اتمسفر یک سیاره دور دست به اندازه نپتون شده اند و می گویند این کوچکترین به اصطلاح سیاره خارجی است که ترکیب شیمیایی آن آشکار می شود.محققان دانشگاه اکسفورد می‌گویند احتمال ایجاد واکنش حساسیتی با خوردن بادام زمینی بو داده بیشتر از بادام زمینی خام است. این محققان می گویند بو دادن در دمای بالا و حرارت خشک ممکن است  است دستگاه ایمنی بدن را بیشتر تحریک کند.ناسا اعلام کرد سفینه می‌ون با موفقیت در مدار مریخ قرار گرفته است. این سفینه که اختصاصا برای مطالعه جو فوقانی مریخ طراحی شده ده ماه پیش به فضا پرتاب شد. علاوه بر این، می‌ون اطلاعاتی را برای اعزام انسان به این سیاره سرخ در دهه ۲۰۳۰ میلادی فراهم خواهد کرد.هند توانست ماهواره ارسالی‌اش را در همان اولین تلاش، با موفقیت در مدار مریخ قرار دهد. این کاوش‌گر با هزینه ۷۴ میلیون دلاری به فضا فرستاده شده که خیلی از هزینه مشابه ناسا کمتر است.چت کردن بدون اینترنت و بدون هزینه شاید یک شوخی به نظر بیاید.مراسم عروسی نمادی است که زن و شوهر آینده پیوند و تعهد خود را بصورت رسمی و عمومی اعلام و شبکه ارتباطات و پیوندهای اجتماعی خود را پیش از زندگی زناشویی محکم می‌کنند. اما این مراسم و بزرگی و زرق و برق آن چه تاثیری بر کیفیت زناشویی خواهد گذاشت؟یک سفینه ناسا، سازمان فضایی آمریکا ، پس از سفری هفتصد میلیون کیلومتری وارد مدار مریخ شد. این فضا پیما که می‌ون نام دارد قرار است درباره جو مریخ اطلاعات جمع آوری کند.دیروز دو هزار نقطه جهان در ۱۵۶ کشور، میزبان راهپیمایى برای مقابله با گرمایش زمین بود. شرکت کنندگان در این راهپیمایى ها خواهان اقدام سریعتر رهبران کشورها براى مقابله با تغییرات آب و هوایى و توجه به محیط زیست بودند.زندگی مشترک بدون ازدواج در غرب به رویه اصلی رابطه تبدیل شده و بیشتر زوج‌ها ممکن است سال‌ها بعد یا حتی بعد از بچه‌دار شدن ازدواج کنند یا ممکن است اصلا ازدواج نکنند. این پدیده‌ در سالهای اخیر در ایران هم دیده می‌شود. اما تاثیر آن بر کیفیت زناشویی چیست؟مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.محققان می‌گویند آزمایش خونی را ابداع کرده‌اند که به کمک آن می‌توان افسردگی را تشخیص داد. این آزمایش مشابه اندازه گیری چربی خون یا قند بالا است. این تست را در هر آزمایشگاهی می‌توان انجام داد و در واقع اندازه‌گیری ۹ مولکول  در خون است.اگر می‌خواهید بدانید که جلوگیری از یک عملیات نفوذ اطلاعاتی چقدر سخت است، کافی است از اِن اس اِی (آژانس امنیت ملی ایالات متحده) سؤال کنید.شرکت اپل برای حفظ اطلاعات مشتریان خود، تایید دو مرحله‌ای حساب‌هایش را توسعه داده است. این تغییر پس از آن صورت می‌گیرد که عکس‌های خصوصی‌ ستاره‌های سینما از بایگانی آنلاین اپل موسوم به آی‌کلاود به سرقت رفت.آمریکا بار دیگر خودش را برای فرستادن انسان به فضا آماده می کند. ناسا دو شرکت خصوصی را انتخاب کرده تا فضاپیماهای جدیدی برای بردن فضانوردان به ایستگاه بین المللی بسازند. ناسا می گوید این اتفاقی تاریخی برای این سازمان است.پژوهشگران در آکسفورد، در بریتانیا، واکسنی را برای مقابله با بیماری ابولا به آزمایش می‌گذارند. ۶۰ فرد سالم داوطلب شده‌اند که این واکسن به آنها تزریق شود.علاوه بر نداشتن توان شنوایی، نکته‌های زیاد دیگری در مورد ناشنوایان و فرهنگ رایج بین آن‌ها وجود دارد که افرادی که مشکل شنوایی ندارند از آن بی‌خبرند.پاناسونیک در نمایشگاه فوتوکینا از یک دستگاه دو منظوره دوربینگوشی رونمایی کرده است. لنز این دستگاه اندرویدی که بیشتر از گوشی، دوربین محسوب می‌شود، لایکا استسازمان فضانوردی آمریکا، ناسا، می گوید که شرکت بوئینگ برنده مناقصه ساخت یک سیستم تازه برای انتقال فضانوردان به مدار زمین شده است.باراک اوباما رئیس جمهور آمریکا از شیوع ابولا در کشورهای غرب آفریقا به عنوان تهدیدی امنیتی برای جهان نام برده و از نقش  وسیع تر آمریکا در مبارزه با ویروس عامل بیماری خبر داده است.کارشناسان بریتانیایی هشدار داده اند مصرف قند در تغذیه روزانه باید بشدت کاهش پیدا کند.در ایران ارتباط با جنس مخالف پیش از دانشگاه، نسبت به ۳۰ سال پیش، سه برابر شده است. از سوی دیگر آمار طلاق هم در ایران در سال‌های اخیر افزایش پیدا کرده است. ایا بین این دو پدیده ارتباطی وجود دارد؟ تاثیر رابطه جنسی پیش از ازدواج بر کیفیت و ثبات زناشویی چیست؟یونیسف در تازه‌ترین گزارش خود از وضعیت کودکان در دنیا به کاهش چشمگیر موارد مرگ نوزادان و کودکان زیر پنج سال در تمام دنیا اشاره کرده است. با این حال این سازمان اعلام کرده اگر در این زمینه تلاش بیشتری نشود اهداف هزاره تا سال ۲۰۲۶ محقق نخواهد شد.به گفته سازمان بهداشت جهانی، ابولا جان بیش از ۲۴۰۰ نفر را گرفته است. سازمان ملل متحد هم گفته که برای مقابله با ابولا به یک میلیارد دلار نیاز دارد.دانشمندان و مهندسان سازمان فضایی اروپا بهترین و کم‌خطرترین محل را برای فرود فیله، روبوت سفینه روزتا بر روی دنباله دار ۶۷پی مشخص کردند. با این حال دانشمندان معترفند که موفقیت در این کار بسیار دشوار است و باید بخت با آنها یار باشد.تجارت پنج گونه از کوسه های جهان از این پس تحت مقررات تازه در خواهد آمد که گام مهمی در جهت حفاظت از این موجودات است.اس دی کاردی تولید شده که می‌تواند ۵۱۲ گیگابایت را در خود ذخیره ‌کند.بودن در جمع گروهی از دوستان و خندیدن معمولا تجربه و لحظات خوشی است، اما برای کسانی که به یک نوع احساس هراس غیرمعمول دچار هستند اصلا اینطور نیست. این افراد را در اصطلاح روانپزشکی مبتلا به خنده هراسی می دانند.در دهلی، پایتخت هند، گروهی از دانشمندان عصایی هوشمند برای نابینایان طراحی کرده اند که قبل از تماس با موانع می لرزد و فرد نابینا را از وجود اشیا و افراد در اطرافشان آگاه میکند. این اولین عصای هوشمند در بازار نیست ولی ارزانترین نوع آن است.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.با داشتن دستگاه هایی که به راحتی به هم وصل می‌شوند و اطلاعات را مبادله می کنند، گرفتن اطلاعات لازم برای ربودن مشخصات قابل فروش برای دزدان سایبری ساده تر می شود.نتیجه یک پژوهش تازه نشان می‌دهد که تزریق بوتاکس می‌تواند رشد احساسی جوانان را محدود کند. بر اساس این تحقیق، تزریق بوتاکس می‌تواند توانایی جوانان برای نشان دادن احساساتشان از طریق حالات چهره را به شدت محدود کند و مانع از رشد احساسی و اجتماعی آنها شود.نتایج یک پژوهش دانشگاهی در لندن نشان داده است که شرمسار کردن افراد از اضافه وزنی که دارند، نه تنها ممکن است تاثیری در کم شدن وزن آنها نداشته باشد، بلکه می‌تواند باعث اضافه وزن بیشتر آنها شود.با فرض اینکه دستگاه شما حاوی هیچگونه بدافزاری نیست، می‌توان گفت که واتس‌اپ امن است و امکان شنود مکالمات افراد از طریق آن وجود ندارد؛ هر چند اگر شما گوشی خود را به دوستتان بدهید، یا آن را برای مدتی در کافه یا کتابخانه جا بگذارید، چنین تضمینی وجود ندارد.مقایسه محصولات اپل با محصولات مشابه سایر شرکت ها که پیش از آن وارد بازار شده بودند.با گسترش روز افزون استفاده از روشهایی نظیر ارسال ای میل، پیامک و توئیت برای برقراری ارتباط، بسیاری از صاحبنظران اجتماعی بابت از دست رفتن آنچه که هنر مکالمه و گفت و شنود می دانند اظهار تاسف می کنند.آزمایش امکان تاریخ انقضا برای پست‌های فیسبوکیبعد از سال‌ها که خبرها درباره لایه اوزون معمولا نگران‌کننده بوده، زمان برای یک خبر نسبتا خوب فرا رسیده است. اوزون همان لایه‌ای است که کره زمین را در برابر اشعه‌های خطرناک خورشید محافظت می‌کند و سال‌هاست که تخریب آن باعث نگرانی شده است.پژوهشگران گفته‌اند برای نخستین بار طی سه دهه اخیر ضخامت لایه اوزون، که از زمین دربرابر تشعشعات زیانبار خورشید محافظت می‌کند، به خاطر خودداری از کاربرد برخی مواد شیمیایی بهبود یافته و شاهدی بر امکان بهبود محیط زیست از طریق اقدام مشترک جامعه جهانی است.آمار نشان میدهد هر ٤٠ ثانیه یک نفر در دنیا جان خود را می‌گیرد. این درحالیست که به گفته سازمان بهداشت جهانی خودکشی پدیده‌ایست قابل پیشگیری. به همین دلیل همه ساله دهم سپتامبر، روز جهانی پیش‌گیری از خودکشی نامگذاری شده.دو گوشی موبایل و یک ساعت مچی هوشمند محصولات تازه شرکت اپل است. این غول آمریکایی که رقبای کره‌ای و چینی قدرتمندی دارد امیدوار است با بزرگتر کردن صفحات موبایل و ارائه محصولات الکترونیکی پوشیدنی سهم خود از بازار را افزایش دهد.آیا اپل می‌تواند ما را به خرید ساعت‌های هوشمند متقاعد کند؟اپل در یک کنفرانس خبری از دو گوشی تازه و یک ساعت هوشمند رونمایی کرد.سازمان جهانی هواشناسی می‌گوید میزان گازهای گلخانه‌ای در سال ۲۰۱۳ به حد بی‌سابقه‌ای افزایش یافته است. این سازمان علاوه بر این درباره سرعت تجمیع دی اکسید کربن در جو و میزان اسیدی شدن اقیانوس‌ها هم هشدار داده است.‍برخورد یک شهاب سنگ باعث ایجاد گودالی به قطر دوازده متر و عمق پنج متر در نزدیکی فرودگاه بین المللی ماناگوئه پایتخت نیکاراگوئه شده است.صدها نفر از ایرانیان فعال در زمینه فن آوری برتر شنبه در دانشگاه برکلی کالیفرنیا دور هم آمدند تا درباره وضعیت این صنعت در ایران گفتگو کنند.پروستات، غده‌ای به اندازه یک گردو، با افزایش سن، حضور خود را به مردان یاد آوری می‌کند. اندازه این غده، بین ۳۰ تا ۵۰ سالگی، تقریبا هر ۴.۵ سال یکبار دو برابر می‌شود و مشکلات ادراری برای مردان ایجاد می‌کند. سرطان این غده شایعترین سرطان مردان است.محققان می گویند که همه انواع رژیم ها به نتایج مشابه منجر می شود و مردم باید رژیمی را انتخاب کنند که برایشان راحت تر است.دانشمندان می گویند که میمون های واکسینه شده در «دراز مدت»‌ در برابر ویروس ابولا ایمنی کسب کرده اند که چشم انداز آزمایش های موفق انسانی را روشن تر می کند. سازمان بهداشت جهانی می گوید که بیش از دو هزار نفر در شیوع جاری ابولا در غرب آفریقا مرده اند.سیارک ۲۰۱۴ که ابعاد آن به بزرگی یک خانه است حدود ساعت ۲۱:۴۸ امشب به وقت تهران بدون برخورد با زمین از بالای نیوزیلند عبور خواهد کرد. این سیارک را می‌توان با تلسکوپ‌های آماتور در جنوب خط استوا مشاهده کرد.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.ایفا، یکی از مهم‌ترین نمایشگاه‌های سالانه محصولات الکترونیکی از دیروز در برلین، پایتخت آلمان آغاز شده است.گزارش های زیادی در باره خطرات مصرف گوشت برای سلامت انسان انتشار یافته ولی آیا این گزارش ها واقعا درست هستند؟نتایج تحقیق بسیار وسیعی که در بریتانیا انجام شده نشان می‌دهد همجنس‌گرایان و دوجنس‌گرایان دو برابر کسانی که به جنس مخالف گرایش دارند از خدمات بهداشتی و درمانی ناراضی هستند.استرس تلفن‌های همراه: برای خیلی‌ها تلفن‌های هوشمند تبدیل به دیکتاتورهایی در جیب‌‌هایمان شده‌اند که هیچ وقت اجازه نمی‌دهند به طور کامل خاموش شویم، استراحت کنیم و باتری‌های خود را دوباره شارژ کنیم.محققان می‌گویند محتوای نژادپرستانه، زن ستیز و ضد همجنسگرایشبکه‌های اجتماعی به سلامت روان افراد لطمه می‌زند زیرا اعتماد به سلامت جامعه از بین می‌برد. این رفتارهای خشن و خصمانه نسبت به زنان، اقلیت‌ها و افراد و گروه‌های آسیب‌پذیر شدیدتر است.پنج مارمولکی که برای مطالعه در باره تولید مثل و رشد در شرایط بی وزنی، با یک سفینه روسی به مدار زمین فرستاده شده بودند زنده به زمین برنگشتند. متخصصان احتمال می‌دهند نقص سیستم گرمایشی سفینه باعث شده مارمولک‎ها از سرما یخ بزنند.حملات سایبری‌ای اخیر را می‌توان یکی از پیچیده‌ترین اقداماتی دانست که تاکنون اجرا شده است. در این سری حملات افراد خرابکار با دستی پر و داشتن اطلاعات کامل از قربانیان خود سعی در نفوذ به حساب ایمیل آنها کرده‌اند که در برخی موارد نیز موفق بوده اند.بر اساس تحقیقات تازه دانشگاه کمبریج و ابردین در بریتانیا اگر مصرف گوشت و مواد لبنی در دنیا به همین سرعت رشد کند، تولید گازهای گلخانه ای ۸۰ درصد افزایش خواهد داشت.تحقیقات دانشمندان نشان می‌دهد برای جلوگیری از افزایش گازهای گلخانه‌ای و تامین نیازهای غذایی مردم دنیا باید مصرف جهانی گوشت کاهش پیدا کند. اگر مصرف محصولات غذایی حیوانی تا سال ۲۰۵۰ به همین روال ادامه پیدا کند تولید گازهای گلخانه‌ای ۸۰ درصد بیشتر می‌شود.ابولا یکی از خطرناک‌ترین و کشنده‌ترین ویروسهای جهان است ولی مثل ویروس از طریق هوا و تنفس شیوع پیدا نمی‌کند. پزشکان می گویند که در صورت رعایت پنج توصیه می‌توان بسادگی از ابتلا به این ویروس پیشگیری کرد.بر اساس تحقیقات ارائه شده در انجمن قلب آمریکا، خوردن نمک بیش از حد سالانه  میلیون نفر را می کشد: با حملات قلبی و سکته مغزی.بالا یا پایین بودن قند خون می تواند مشکلات جدی برای سلامتی ایجاد کند. مبتلایان به دیابت می توانند انسولین خونشان را با تزریق روزانه کنترل کنند اما زندگی برایشان هیچ وقت عادی نیست.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.در لیبریا، یکی از چهار کشور غرب آفریقا که با بیماری مرگبار ابولا دست و پنجه نرم می کند، دو بیمار با داروی آزمایشی زی مپ مداوا شده اند. این همان دارویی است که قبلا برای درمان ۷ بیمار بکار گرفته شده بود اما دو نفر از آنها جانشان را از دست دادند.یک استاد دانشگاه در آمریکا ۱۲ میلیون عکس تاریخی را که مشمول قانون کپی‌رایت نیست، در اختیار کاربران اینترنت گذاشته است.گوگل، غول جستجوگر اینترنتی، می گوید که نخستین پهپادش را آزمایش کرده است. این شیئ پرنده توسط آزمایشگاه تحقیقاتی سری گوگل گوگل اکس در قالب طرحی به نام پروژه بال طراحی و آزمایش شده است.بسیاری از افرادی که از سرطان رنج می برند به افسردگی هم مبتلا می شوند. ولی پزشکان آنقدر که برای بهبود شرایط جسمی این بیماران تلاش می کنند به وضعیت بد روحیشان اهمیت نمی دهند.کارشناسان می گویند حفاظت از چشم در برابر نور آفتاب مهم است و باید از عینک آفتابی استفاده کرد. همانطور که نور خورشید می تواند باعث سوختگی پوست شود، می‌تواند موجب سوختگی سطح چشم نیز بشود. علاوه بر این اشعه ماوراء بنفش آفتاب با چند بیماری جدی چشم ربط دارد.رابطه چوپان و سگ گله، برای دهه ها رمزآلود بوده. اینکه چطور این دو با همکاری هم می توانند گله ای بزرگ را دور هم جمع و کنترل کنند.نتایج پژوهشی جدید نشان می‌دهد که انسان‌های امروزی و نئاندرتال‌ها زمانی معادل ده برابر طولانی تر از آنچه تا کنون تصور می‌شد در کنار یکدیگر زندگی کرده‌اند.یک مقام وزارت بهداشت و درمان ایران اعلام کرده که پنج استان کهگیلویه و بویراحمد، سیستان و بلوچستان، هرمزگان، کرمان و خوزستان با سوء تغذیه و ناامنی غذایی مواجه هستند.ادعا شده که کارشناسان اطلاعاتی بریتانیایی و آمریکایی که سعی دارند وب پنهان را هک کنند، عمداً توسط همکاران خود تضعیف می شوند. جاسوسان هر دو کشور به منظور یافتن نقص فنی در شبکه تور، که مسیر رایجی برای دستیابی ناشناس به سایت های مخفی است، تلاش می کنند.یکی از مقامات ارشد دولت ژاپن امروز اعلام کرد که چند کشور از ژاپن درخواست کرده‌اند تا داروی فاوی‌پیراویر را برای درمان ابولا در اختیار آنها قرار دهد. فاوی‌پیراویر () در اصل داروی آنفلونزا است و هنوز مراحل آزمایشی خود را طی می‌کند.رئیس سازمان حفاظت محیط زیست ایران می‌گوید که ظرفیت اکولوژیکی تهران در سال ۱۳۷۵ پایان یافت و اکنون میزان استفاده از منابع طبیعی در تهران حدود هفت برابر ظرفیت طبیعی است. به گفته او باید به شیوه قانونی، مانع از افزایش جمعیت پایتخت ایران شد.گرانترین قهوه دنیا قهوه عاج سیاه است که در تایلند و با کمک فیل‌ها تولید می‌شود. دستگاه گوارش فیل پروتئین این قهوه را از بین می‌برد و به آن طعمی خاص و منحصر به فرد می‌دهد. این قهوه که عرضه آن بسیار محدود است به قیمت فنجانی پنجاه دلار به فروش می‌رود.مقامات سازمان فضایی اروپا تایید کردند که ماهواره‌های پنجم و ششم پروژه موقعیت‌یابی جهانی گالیله در مدار غلط قرار گرفته‌اند. این دو ماهواره جمعه گذشته به فضا پرتاب شدند. قرار است پس از تحلیل فنی پرتاب جزئیات بیشتری در این باره منتشر شود.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.یکی از موشک‌های تولیدی شرکت آمریکایی اسپیس‌اکس عصر روز جمعه، ۲۲ اوت، اندکی بعد از یک پرتاب آزمایشی منفجر شد.آیا به سلامت روان به اندازه سلامت جسم اهمیت می دهیمگروهی از پژوهشگران آمریکایی می‌گویند که توانسته‌اند با بهره گرفتن از کاستی‌هایی که در حافظه تلفن‌های هوشمند وجود دارد، اپلیکیشن جیمیل در آن تلفن‌ها را هک کنند.پزشک آمریکایی که از بیماران مبتلا به ابولا در لیبریا این بیماری را گرفته بود و در بیمارستانی در آتلانتای آمریکا تحت درمان با داروی آزمایشی زی‌مپ قرار گرفته بود از بیمارستان ترخیص شد.تحقیقات نشان می دهند که افسردگی و اضطراب در بین افرادی که به تازگی به بیماری پارکینسون مبتلا شده اند دو برابر از افراد عادی است. تحقیقات قبلی نشان داده بود که تأثیر بیماری پارکینسون بر مغز می تواند عامل ایجاد کننده افسردگی باشد.بارها پیش آمده که در سنگ، گل یا سایر اشیا تصویر آشنایی ببینیم، تصویر انسان یا حیوان یا هر تصویر دیگری که به چشم ما آشنا می‌آید. این پدیده پاریدولیا نام دارد که یک پدیده روانشناختی است و برداشت غیر واقعی مغز است از اطلاعاتی که در ذهن داریم.رامین گلستانیان، فیزیک‌دان ایرانی و استاد دانشگاه آکسفورد، برنده نشان هول‌وک از انجمن‌های فیزیک بریتانیا و فرانسه شد. این یکی از مدال‌های معتبر جهانی در این رشته است.ممکن است نسل فیلهای آفریقایی، منقرض شود. این نتیجه جدیدترین تحقیقاتی است که می گوید سالی ۳۵ هزار فیل به خاطر عاجهایشان کشته می شوند و اگر این متوقف نشود، ممکن است تا کمتر از صد سال، نسلشان منقرض شود.ادامه فشارهای توییتر برای محدود کردن حساب‌های کاربری گروه دولت اسلامی (داعش سابق) باعث شده است که این گروه شبه‌نظامی به سراغ سایت‌های اجتماعی دیگری برود.نایب‌رئیس جامعه دامپزشکان ایران درباره وجود آنتی‌بیوتیک در شیر و لبنیات در ایران هشدار داده.این هشدارها بعد از آن منتشر می‌شود که وزارت بهداشت ایران هم درباره وجود مواد غیرمجاز  از وایتکس گرفته تا خرده صابون و آنتی بیوتیک هشدار داد.محققان کینگز کالج لندن می‌گوید نقاشی کودکان چهار ساله تا حدی از هوش آنها در چهارده سالگی خبر می‌دهد. آنها معتقدند کودکانی که توانایی کشیدن شکل انسان را بیشتر بروز می‌دهند تا حدی باهوش‌تر از آنهایی هستند که این توانایی را نشان نمی‌دهند.نایب رئیس جامعه دامپزشکان ایران می‌گوید وزارت بهداشت هیچ کنترلی بر وجود آنتی بیوتیک در شیر دام ندارد. در ایران سقف مجاز آنتی بیوتیک در شیر تعریف نشده است و تجویز بی‌رویه و بی‌ضابطه آنتی‌بیوتیک به دام بدون کنترل‌های نظارتی باعث آلودگی شیر به آن می‌شود.محققان می‌گویند یک فرمول ریاضی پیدا کرده‌اند که با دقت زیاد می‌تواند شادی را پیش‌بینی کند. آنها معتقدند مهمترین عامل شادی و رضایت، یکی پاداشی است که می‌گیریم و دیگری انتظار و توقع خود ما. انتظار ما مثل پیچ تنظیم شادی عمل می‌کند.کارشناسان امنیت سایبری، ایمنی استفاده از یو اس بی برای وصل کردن دستگاه ها به کامپیوتر را به طور جدی زیر سوال برده اند. کارستن نوهل و جاکوب لل، دو محقق ساکن برلین، نشان دادند که چگونه یک دستگاه یو اس بی می تواند یک کامپیوتر را بدون اطلاع کاربر آلوده کند.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.میلیونها نفر در جهان با افسردگی دست و پنجه نرم میکنند. راه های بسیاری هم برای کمک به مقابله با آن وجود دارد ، از دارو گرفته تا مشاوره. حالا روش دیگری هم پیشنهاد شده. بندبازی.در بسیاری از داستان‌های عامیانه، به‌ویژه در اروپا، زاغی‌ها اغلب به عنوان شخصیت‌هایی دزد شناخته می‌شوند، اما نتایج یک پژوهش جدید نشان داده است که زاغی‌ها نه تنها خرده‌ریز نمی‌دزدند، بلکه به طور مشخص، از اشیاء براق می‌ترسند.دانشگاه کمبریج فرصتی را برای دانشمندان و عاشقان شکلات فراهم کرده که بتوانند از این دانشگاه دکترای شکلات بگیرند. موضوع تحقیق این دکترا تحقیق درباره بالا بردن دمای آب شدن شکلات است.سازمان بهداشت جهانی می گوید شیوع بیماری مرگبار ابولا بسیار جدی‌تر از آن چیزی است که تصور می شد.گروهی از پژوهشگران در آمریکا بیش از هزار ربات هم‌شکل تولید کرده‌اند که می‌توانند با هم ارتباط برقرار کنند و شکل‌های دو بعدی بسازند.واکنش‌ها به کسب «مدال فیلدز» توسط مریم میرزاخانی، ریاضی‌دان ایرانی ادامه دارد. واکنش رسانه‌های آمریکایی به این موضوع را در گزارشی از خشایار جنیدی بشنوید و پس از آن، مهرزاد فتوحی نگاهی کرده به واکنش‌ها به این خبر در میان ایرانیان و در شبکه‌های اجتماعی.گروه سازنده برنامه کلیک فارسی، هر هفته روزهای جمعه خبرهای دنیای فناوری را به شنوندگان برنامه چشم‌انداز بامدادی رادیو بی بی سی ارائه می‌کند.چهارشنبه بیست و دوم مرداد خانم مریم میرزاخانی استاد ریاضیات دانشگاه استنفورد، مدال فیلدز را از خانم پارک‌گئون‌های رئیس‌جمهور کره جنوبی در مراسم افتتاحیه کنفرانس جهانی ریاضیات دریافت کرد.روسیه برای شناسایی هویت کاربران شبکه تور در اینترنت، جایزه تعیین کرد. وزارت کشور روسیه گفت که هدف از این مسابقه، اطمینان حاصل کردن از دفاع و امنیت ملی است. شبکه تور، مکان و هویت کاربران را پنهان و ردگیری کاربرانش را تا حد زیادی دشوار کرده است.پس از فاجعه اتمی در نیروگاه هسته‌ای فوکوشیمای ژاپن، یکی از مشکلات، اندازه‌گیری میزان آلودگی نقاط مختلف شهر به مواد رادیواکتیو بوده است. دسترسی به بعضی از این نقاط برای انسان مشکل یا خطرناک است. برای این مساله، دانشمندان بریتانیایی راه‌حلی تازهشاید کمی عجیب و ترسناک به نظر بیاید ولی آیا راز جوان ماندن و پیر نشدن میتواند در خون جوانان باشد؟ تحقیقات علمی جدید در آمریکا نشان میدهد که شاید با تزریق خون جوان بشود جلوی پیر شدن مغز انسان را گرفت!امروز متن سیاست‌های کلی علم و فناوری کشور که بوسیله آیت الله علی خامنه‌ای رهبر ایران به سران سه قوه و رئیس مجمع تشخیص مصلحت نظام ابلاغ شده‌است منتشر شد.رضا منصوری مدیر طرح رصدخانه ملی ایران گفته است که اگر پول نباشد طرح رصدخانه ملی از اول مهرماه تعطیل خواهد شد.نگاهی به نمایشگاه چاپ سه بعدی در لندنفیلم‌های اقتباس‌شده از زندگی‌نامه‌ها بسیار پرطرفدار هستند. زندگی‌نامه موسیقی‌دان‌ها، هنرمندان یا سیاست‌مداران در دل‌ها جای می‌گیرند. فیلم زندگی‌نامه دانشمندان اما کمترطرفدار می‌یابد. ولی فیلم زندگی ماری کوری یک استثناست.تهیه فیلم از زندگی دانشمندان و محققانی که روزهای متوالی در آزمایشگاه به کار مشغولند یا دانشمندانی که با عدد سروکار دارند و ماه ها و سال ها به کار با اعداد  و ارقام می پردازند، جذابیت چندانی برای دیدن ندارند.  اما خانم ماری نوئل، کارگردان فیلم زندگی ماری کوری با نام ماریا اسکلودو فسکا کوری که محصول مشترک فرانسه، لهستان و آلمان است، استثنایی در این مورد بوجود آورده است. این سینماگر  با درهم آمیزی احساس، دیالوگ های جذاب و کششِ کارولینا گروژکا، هنرپیشه لهستانی که نقش اول ماری کوری را بازی می کند، فیلمی ساخته که مورد توجه فراوان واقع شده است.  فیلمی میان دوجایزه نوبل  پاریس ۱۹۰۴: ماری کوری که باردار است همچنان در آزمایشگاه تحقیقاتی که او و همسرش پیر تاسیس کرده اند، کار می کند. او در سن ۳۷ سالگی دومین دخترش  ایو را به دنیا می آورد.  یک سال قبل از آن آکادمی علوم سوئد او و همسرش را به خاطر کشف رادیواکتیو به طور مشترک برنده نوبل فیزیک اعلام کرده بود. این جایزه را ماری و پیر کوری به خاطر مشکلات کاری خود نه همان سال، بلکه یک سال بعد، یعنی  در سال ۲۰۰۵ در شهر استکهلم دریافت کردند.    ماری و پیر کوری به رغم شهرت شان در پی دریافت جایزه نوبل همچنان در مکانی که تبدیل به آزمایشگاه کرده بودند، کار می کنند. آنها می کوشند با استفاده از رادیوم سرطان را مداوا کنند و هزاران بیمار سرطانی را از مرگ نجات دهند.  قبل از این که تحقیقات این دو به نتیجه برسند، ماری کوری در ماه آوریل سال ۱۹۰۶ همسر عزیزش را در یک حادثه تراژیک تصادف با درشکه از دست می دهد و به غم می نشیند. ماری کوری به رغم غم از دست دادن همسرش تحقیقات خود را همچنان ادامه می دهد.  ماری کوری در سال ۱۹۰۶ استاد رشته فیزیک دانشگاه سوربن فرانسه می شود. او نخستین زنی است که به استادی این دانشگاه می رسد. در سال ۱۹۱۰ موفق به تهیه رادیوم خالص می شود. دستیار او پاول لانگوین از او می خواهد در کنفرانسی با حضور فیزیک دانان مشهور جهان چون آلبرت اینشتین شرکت کند و در باره تهیه رادیوم خالص گزارش دهد و او می پذیرد.  ماری کوری در نظر دارد انستیتوی رادیومی تاسیس کند که در آن محققان و پزشکان در کنار هم کار کنند. اما برای تاسیس چنین انستیتویی باید عضویت آکادمی علوم را داشته باشد و اعضای این آکادمی با این امر مخالفت می کنند.  دانشمند یا روسپی لهستانی   به تدریج روابط ماری کوری و دستیار او پاول لانگوین احساسی تر می شود و آن دو به هم نزدیک می شوند. پاول اما چهار فرزند دارد و با زنی زندگی می کند که از او رضایتی ندارد. و در چنین شرایطی روابط عاشقانه این دو آغاز می شود.  همین که همسر پاول از روابط عاشقانه شوهرش با ماری کوری مطلع می شود این خبر را به اطلاع روزنامه ها می رساند. در همین زمان آکادمی علوم سوئد تصمیم می گیرد جایزه نوبل را این بار در رشته شیمی به ماری کوری اعطا کند. روزنامه ها به مخالفت می پردازند و او را یک روسپی لهستانی می نامند که سبب بحران در یک خانواده فرانسوی شده است.  فیلمی با فرار از کلیشه ها  این نخستین فیلم بلند سینمایی درباره ماری کوری، چهره ممتاز دنیای علم پس از ۷۲ سال است. میکولای پوکروسکی تهیه کننده لهستانی فیلم  ماری کوری آن را زندگی صادقانه یک زن فوق العاده می نامد با تمامی غم ها و شادی هایش در زندگی شغلی  و خصوصی. او می گوید در این فیلم کوشش شده تصویری کامل از شخصیت ماری کوری ارائه شود.  ماری نوئل کارگردان فیلم، همواره بر این موضوع تاکید دارد که ماری کوری زنی دانشمند است با روحی آزاد. او زنی است که از شرکت در مراسم دوری می جوید و علاقه ای به جشن های بزرگ برای موفقیت هایش ندارد.  ماری نوئل می گوید: «از همان ابتدا می خواستم از این کلیشه دوری جویم که علم قابلیت احساسی شدن ندارد. حتی تصویرهای کار در آزمایشگاه هم می توانند پراحساس باشند.» خانم کارگردان به زندگی یک زن دانشمند برنده دو جایزه نوبل می پردازد و بر دوران بین این دوجایزه تاکید می کند. این دوران برای کارگردان از اهمیت بیشتری برخوردار است.  فیلم زندگی ماری کوری با نام ماریا اسکلودو فسکا کوری مشخص می کند که حتی محققان برنده جایزه نوبل نیز با مشکلات فراوانی برای تحقیق خود روبرو هستند، در محافل علمی نیز درگیری های جناحی جای خود را دارند و مشکلات جنسیتی نیز در بالاترین محافل علمی نیز تاثیر گذارند.    پس از کشف رابطه عاشقانه ماری کوری با  دستیارش پاول لانگوین، بسیاری از آکادمی علوم سوئد می خواهند جایزه نوبل را به او ندهد. ماری کوری با اعتراض در این باره می گوید: «اگر قرار باشد تمام مردانی که جایزه نوبل دریافت کرده اند، به خاطر روابط عاشقانه شان جایزه خود را از دست بدهند، دیگر جایزه ای باقی نمی ماند.»در استقبال از روز دانشجو، بیانیه‌ای در فضای مجازی منتشر شده که مسائلی چون بومی‌گزینی، گزینش جنسیتی، هدایت تحصیلی و پولی‌سازی آموزش عمومی را نقد می‌کند. حسن روحانی قرار است در دانشگاه تهران سخنرانی کند.روز شنبه ۱۳ آذر بیانیه ای در استقبال از شانزدهم آذر در فضای مجازی انتشار یافت که مشکلات صنفی، آموزشی، اقتصادی و نابرابری در رقابت های تحصیلی دانشجویان در سطوح مختلف آموزش عالی را به چالش می کشد.  در این بیانیه آمده است که دانشگاه از تبعیض های طبقاتی و جنسیتی عمومی اجتماعی بی بهره نمانده است: «بومی گزینی، گزینش جنسیتی، هدایت تحصیلی و پولی سازی آموزش عمومی، که طبق قانون اساسی باید برای تمام آحاد ملت به رایگان در دسترس باشد، در کنار پدیده هایی نظیر گسترش مدارس غیرانتفاعی، مؤسسات آموزشی، کلاس های خصوصی و ده ها کالای آموزشی دیگر که به شکل های نابرابر رقابت تحصیلی دامن می زنند، پایه های تبعیض را در دانشگاه استوارتر کرده اند.»  بخشی از این بیانیه به افزایش شهریه، هزینه  خوابگاه و تغذیه، واگذاری فضاها و امکانات دانشگاهی به نهادها و سازمان های غیر، فشارهای امنیتی و حراستی و واداشتن دانشجویان به کار اجباری اختصاص دارد. امضاکنندگان بیانیه یادآوری کرده اند که نه به جناحی سیاسی وابسته اند و نه عضو تشکل های قدرت ساخته؛ بلکه تنها نام دانشجو را یدک می کشند.  این بیانیه با اشاره به افول کیفیت آموزش عنوان می کند که دانشگاه های ایران سال هاست به بازاری برای دلالان و جاعلان علمی مبدل شده اند: «رشد و گسترش پردیس های بین الملل، افزایش شمار دانشجویان پولی، اعمال سهمیه های مختلف، از جمله سهمیه هایی برای فرزندان اعضای هیئت علمی، نهادهای امنیتی و موارد خاص، در کنار کاستن سال به سال از تعداد دانشجویان روزانه و کاهش خدمات رایگان آموزشی برای کلیۀ دانشجویان، علاوه بر شکل های مختلف تبعیض آموزشی به سود طبقات بالادست و لاجرم به زیان فرودستان، چنان ضربه ای به کیفیت آموزش و پژوهش علمی زده است که تولید انبوهی از صاحبانِ عاری از تخصصِ مدارک دانشگاهی، تنها بخش کوچکی از نتایج فلاکت بار آن است.»  بیشتر بخوانید: شانزدهم آذر؛ نماد مقاومت عرفی علیه استبداد  امضا کنندگان بیانیه هم چنین از فشار مضاعف به دانشجویان دختر در دانشگاه ها گله کرده و نوشته اند: «تبعیض جنسیتی در قالب سهمیه بندی جنسیتی رشته های دانشگاهی، کنترل آزادی های فردی، حجاب اجباری در خوابگاه ها، محدودیت  های بیشتر در رفت و آمد و ساعت های ورود و خروج به خوابگاه های دختران، برخوردهای سلیقه ای حراست با دختران دانشجو از طریق تماس های تهدیدآمیز و ایجاد فضای ارعاب نزد ایشان، نگاه قیم مآبانۀ مسئولان و سوءاستفاده از روابط عاطفی خانواده ها برای محدودسازی بیشتر دختران، تحت فشار قرارگرفتن دانشجویان دختر از جانب برخی اساتید، معاونان آموزشی و کارکنان دیگر دانشگاه برای روابط خارج از عرف، خود جلوه دیگری از نگاه ابزاری به زنان در جامعه و دانشگاه است.»  در این بیانیه آمده که رویکردهای کمیته های انضباطی و حراست دانشگاه ها، نهادهای امنیتی بیرون از دانشگاه در تهدید مکرر دانشجویان معترض و احضار آنها، موجب خاموشی صدای حق طلبی، عدالت خواهی و آزادی خواهی دانشجویان نمی شود.  تریبون  های سخنرانی  این بیانیه در حالی منتشر شده که جناح ها و شخصیت های سیاسی، برای سخنرانی در مراسم شانزدهم آذر و اعلام موضع از تریبون دانشگاه ها به تکاپو افتاده اند. خبرگزاری ایلنا فهرستی از سخنرانی های احتمالی در دانشگاه های کشور و تدارک مراسم روز دانشجو در سال ۹۵ را منتشر کرد.  در گزارش ایلنا آمده که حدود ۱۳۰تشکل اصلاح طلب در بیش از صد دانشگاه ایران فعالیت می کنند اما برخی دانشگاه ها هنوز اعلام نکرده اند برای شانزدهم آذر چه مراسمی دارند: «مهم ترین شهری که دانشجویان اصلاح طلب هنوز برنامه ای اعلام نکرده اند تبریز است.» ایلنا می نویسد که دانشگاه امیرکبیر تریبون آزاد برگزار می کند.  علی مطهری، محمود صادقی، پروانه سلحشوری و فریده اولادقباد، از جمله نمایندگانی هستند که قرار است برای سخنرانی به دانشگاه های مختلف کشور بروند. به گزارش ایلنا، اصولگرایان در مجلس دهم چهره مناسبی پیدا نکرده  و به سراغ نمایندگان دوره های قبل از جمله احمد توکلی، حمید رسایی و مهدی کوچک زاده رفته اند.  بیشتر بخوانید: عباس عبدی: جای کنشگری سیاسی معطوف به قدرت در دانشگاه نیست  مطهری قصد دارد در دانشگاه کرمان صحبت کند. مهدی عرب پور، امام جمعه موقت کرمان اما از نایب رئیس مجلس خواسته با توجه به حاشیه های لغو سخنرانی اش در مشهد، از حضور در دانشگاه کرمان صرفنظر کند.  خبرگزاری ایسنا می نویسد روحانی در شانزدهم آذر ۹۵ در دانشگاه تهران سخنرانی خواهد کرد. سال گذشته او در دانشگاه صنعتی شریف سخنرانی داشت روحانی دانشگاه را بهترین جا برای نقد قدرت خواند و گفت ما فضای امن می خواهیم نه امنیتی. این مراسم با شعارها و درگیری لفظی دانشجویان موافق و مخالف دولت همراه شد و در یکی دو مورد به درگیری فیزیکی نیز کشید.۴۲ تشکل دانشجویی در بیانیه‌ای مشترک، خواهان آزادی بی قید و شرط نرگس محمدی شده‌اند. آنها تأکید می‌کنند که این زن مدافع حقوق بشر بر خلاف موازین شرعی و اصول قانونی به تحمل زندان محکوم شده است.در بیانیه ی ۴۲ نهاد و تشکل دانشجویی تأکید می شود: «نرگس محمدی هیچگاه معاند نبوده است و جز احقاق حقوق مظلومان و اقشار ضعیف جامعه نیت دیگری در سر نمی پروراند».  در این بیانیه که توسط چندین سایت اینترنتی، از جمله انصاف نیوز منتشر شده، از حکم سنگین ۱۶ سال زندان برای نرگس محمدی به شدت انتقاد شده است.  نرگس محمدی، فعال ۴۴ ساله در دفاع از حقوق بشر، از یک سال و ۶ ماه پیش، دور از فرزندان خود در زندان به سر می برد و همچنان باید سال های بیشتری را در زندان سپری کند. نهادهای دانشجویی این حکم را مغایر با اخلاق و رأفت اسلامی دانسته اند.  بیشتر بخوانید: نرگس محمدی: پرونده ام را در کمیسیون اصل ۹۰ مجلس بررسی کنید  بیانیه نهادهای دانشجویی متذکر می شود: «با استناد به ماده  ۱۳۴ قانون مجازات اسلامی هرگاه جرائم ارتکابی بیش از سه جرم نباشد، دادگاه بر اساس بیشترین مجازات یکی از ۳ اتهام رأی خواهد داد و این حق از بدیهی ترین حقوق متهمان شناخته می شود و پایمال نمودن این حق، بی اعتنایی به روح قانون و عدالت است.»  تا کنون بسیاری از نهادهای مدنی و مدافع حقوق بشر از حکم بالای زندان برای نرگس محمدی انتقاد کرده اند.  بیشتر بخوانید: اعتراض زنان برنده نوبل صلح به حکم ۱۶ سال زندان نرگس محمدی  در پایان بیانیه تشکل های دانشجویی ضمن تأکید بر این که نرگس محمدی در طول زندگی تنها در مسیر حق و احقاق حقوق مردم قدم برداشته است، نهادهای دانشجویی آزادی بی قیدوشرط او را خواستار شده اند.قرار است هفت عضو ارشد جبهه مشارکت با حضور در دادگاه به اتهام‌های وارد شده به خود پاسخ دهند. این افراد خواستار رسیدگی به روند غیرقانونی اعلام شدن فعالیت جبهه مشارکت شده‌اند.هفت فعال سیاسی اصلاح طلب (حسین کاشفی، محسن صفایی فراهانی، محمدرضا خاتمی، علی شکوری راد، محمد نعیمی پور، حمیدرضا جلایی پور و آذر منصوری) به شعبه ۲۶ دادگاه انقلاب تهران احضار شده اند تا به اتهاماتی نظیر تبلیغ علیه نظام و عضویت در گروه غیر قانونی حزب مشارکت پاسخ دهند.  این دادگاه قرار بود ۱۷ آبان ماه تشکیل شود که با درخواست متهمان به دلیل عدم مطالعه پرونده و ناآگاهی از جزئیات اتهام هایی که به آنها وارد شده به تعویق افتاد.  حسین کاشفی، از اعضای ارشد جبهه مشارکت و عضو کنونی شورای مرکزی حزب اتحاد ملی شنبه، ۱۳ آذر ماه به خبرگزاری ایلنا گفت، دادگاه او و شش فعال دیگر سیاسی فردا برگزار خواهد شد.  بیشتر بخوانید: احضار هفت فعال سیاسی اصلاح طلب ایرانی به دادگاه  نامه به کمیسیون احزاب  یک روز پس از انتخابات مناقشه برنگیز ریاست جمهوری در سال ۸۸ ماموران امنیتی به دفتر مرکزی جبهه مشارکت یورش بردند و شماری از اعضا و رهبران این تشکل را بازداشت کردند.  کمیسیون ماده ۱۰ احزاب در روزهای پایانی فروردین ۸۹ به علت آنچه اقدامات خلاف قانون اساسی و فعالیت های خلاف اساسنامه و مرامنامه خوانده شد پروانه فعالیت جبهه مشارکت را توقیف کرد و از قوه قضائیه خواستار انحلال این تشکل شد.  این کمیسیون بر اساس ماده ۱۰ قانون فعالیت احزاب و جمعیت ها با حضور نمایندگانی از سه قوه در وزارت کشور فعالیت می کند و کار آن رسیدگی به درخواست تاسیس و مجوز فعالیت تشکل های سیاسی و صنفی است.  کاشفی با اشاره به محدودیت های دامنه داری که به فعالان سیاسی اصلاح طلب تحمیل شده به ایلنا گفت: «ما در این مدت نامه ای را به کمیسیون ماده ۱۰ احزاب نوشته ایم و از آنها درخواست کردیم تا روند انحلال جبهه مشارکت را مورد بررسی قرار دهند و ببینند که آیا روند لغو مجوز این حزب به صورت قانونی طی شده است یا خیر؟»  بیشتر بخوانید: رضا خاتمی: سیاست های حذفی جواب نمی دهد  محدود کردن اصلاح طلبان در آستانه انتخابات  کاشفی که زمانی ریاست خانه احزاب را بر عهده داشته می گوید فعالان اصلاح طلب همچنین نامه ای به شورای مرکزی این نهاد نوشته اند و از آنها خواسته اند مطابق اساسنامه که صیانت از تشکل های سیاسی را از وظایف خانه احزاب تعریف کرده روند انحلال جبهه مشارکت را بررسی کنند.  او در گفت وگو با خبرگزاری ایلنا افزود: «در خواست ما از وزارت کشور و خانه احزاب فقط بحث درباره جبهه مشارکت نیست بلکه ما می خواهیم تا این دو نهاد از تمامی تشکل ها و احزاب قانونی صیانت کاملی را انجام دهد.»  حمیدرضا جلایی پور، یکی از احضارشدگان به دادگاه چندی پیش در صفحه خود در کانال تلگرام هدف از موج جدید برخورد با فعالان سیاسی و مدنی را کاهش اثرگذاری اصلاح طلبان و میانه روها در انتخابات ۹۶ و کاهش امید ایرانیان به تداوم توفیق اصلاح جویان عنوان کرد.  بیشتر بخوانید: قانون جرم سیاسی در ایران اجرایی شد ; متن کامل قانون  تعریف جرم سیاسی  ظاهرا احضار برخی از فعالان سیاسی اصلاح طلب به خاطر سخنرانی ها و مصاحبه هایی است که انجام داده اند اما مقام های قضائی تاکنون به مورد مشخصی اشاره نکرده اند.  آنها از نمایندگان مجلس شورای اسلامی خواسته اند جلوی تفسیرهای سلیقه ای از قانون را بگیرند زیرا با این گونه تفسیرها می توان برای هر فعالیت سیاسی و مدنی مانع ایجاد کرد.  کاشفی با تاکید بر ضرورت تعریف جرم سیاسی و جرم امنیتی گفته است: «به طور مثال ما هفت نفر به اتهام عضویت در یک حزبی که کاملا قانونی بوده و افراد آن خود را ملزم به رعایت و اجرای قانون می دانسته اند، در حال محاکمه شدن هستیم و مهمترین اتهام ما اعتراض به حکمی است که بدون اطلاع و حضور نماینده یا وکیل حزب جهت دفاع از موارد اتهامی تشکیل شده است. ضمن آنکه چنین حکمی به مسئولان مربوطه حزب ابلاغ نشده است.»  او با تاکید بر این که اتهام های وارد شده به اصلاح طلبان امنیتی نبوده و حداقل باید به عنوان جرم سیاسی تلقی گردد، از ضرورت تفکیک و تمایز قائل شدن میان اظهارنظر یا انتقاد با تبلیغ علیه نظام سخن گفت و نقد را یکی از عملکردهای تشکل های سیاسی دانست.  لایحه جرم سیاسی پس از سال ها سرگردانی میان مجلس، شورای نگهبان و مجمع تشخیص مصلحت نظام سرانجام اردیبهشت ماه امسال به قانون تبدیل شد.  مطابق این قانون هر اقدامی که لطمه زدن به ساختارهای حکومت و مصلحت سیاسی کشور تلقی شود جرم سیاسی محسوب می شود و بر این مبنا نقد ساختارهای حکومتی می تواند جرم باشد.کانون نویسندگان ایران جلوگیری از برگزاری مراسم هجدهمین سال کشته شدن دو تن از اعضای خود را ادامه قتل‌های زنجیره‌ای و دفاع از جنایت نامید. در جریان حمله لباس‌شخصی‌ها و ماموران رسمی ‌به این مراسم، چند نفر دستگیر شدند.مراسم هجدهمین سالگرد کشته شدن دو قربانی قتل های زنجیره ای در امام زاده طاهر کرج با خشونت نیروهای انتظامی و لباس شخصی ها از هم پاشید. قرار بود روز جمعه ۱۲ آذر، مراسمی در گرامیداشت یاد محمد مختاری و محمدجعفر پوینده برگزار شود اما حاضران از سوی ماموران رسمی و غیررسمی کتک خوردند و چند نفر نیز بازداشت شدند.  ناصر زرافشان، نویسنده و وکیل خانواده کشته شدگان به همراه پسرش مزدک، بکتاش آبتین، دبیر کانون نویسندگان ایران و محمد مهدی پور، شاعر از جمله بازداشت شدگان بودند. زرافشان ساعتی بعد آزاد شد اما دیگران به محل نامعلومی برده شده اند.  کمپین بین المللی حقوق بشر در ایران از قول رضا خندان مهابادی، عضو هیات دبیران کانون نویسندگان ایران می نویسد: «نحوه برخورد نیروهای امنیتی متشکل از نیروهای انتظامی و لباس شخصی ها،غیرمحترمانه و با خشونت بسیار و تقریبا بی سابقه بوده است.»  رضا خندان افزوده که نیروهای امنیتی از صبح جمعه در تماس تلفنی با خود او و چند نفر دیگر از اعضای کانون نویسندگان، گفته بودند که نباید و نمی توانید این برنامه را برگزار کنید.  کانون نویسندگان ایران با انتشار بیانیه ای، جلوگیری از برگزاری مراسم یادبود قربانیان قتل های زنجیره ای را ادامه قتل های زنجیره ای و دفاع از جنایت نامید و بازداشت و مضروب کردن چند تن از حاضران در این مراسم را نمایش مطلق سبعیت و خشونت خواند.    رضا خندان گفته است: «مأموران نیروی انتظامی موبایل فاطمه سرحدی زاده، عضو ۷۵ ساله کانون نویسندگان را که مشغول فیلمبرداری بود، با خشونت گرفتند، مزدک زرافشان را مضروب و با سر و صورت خونین بازداشت کردند و ناصر زرافشان، بکتاش آبتین و محمد مهدی پور را نیز بازداشت کردند و به مکان نامعلومی بردند.»  در بیانیه کانون نویسندگان آمده است: «این گونه ممانعت ها و بازداشت ها کمترین خللی در عزم راسخ این تشکل نویسندگان آزادی خواه برای پرتوافکندن بر زوایای پنهان قتل های سیاسیِ زنجیره ای وارد نمی کند و ما، چنان که بارها به صراحت اعلام کرده ایم، سرِ سوزنی از خواست محاکمه و مجازات آمران و عاملان این قتل ها واپس نخواهیم نشست.»  درفاصله ۲۸ آبان تا ۱۸ آذر سال ۱۳۷۷، مجید شریف، داریوش فروهر، پروانه مجد اسکندری (فروهر)، محمد مختاری، و محمد جعفر پوینده در تهران به قتل رسیدند. کمتر از یک ماه بعد وزارت اطلاعات دولت محمد خاتمی در اطلاعیه ای بی سابقه اعلام کرد که این قتل ها توسط عده ای از اعضای خودسر وزارت اطلاعات انجام شده اند.  مراسم یادبود قربانیان قتل های زنجیره ای در حالی مورد یورش قرار گرفته که پرستو فروهر، فرزند پروانه و داریوش فروهر نیز امکان برگزاری مراسم بزرگداشت پدر و مادر خود در تهران را نیافت و مورد بازجویی نیز واقع شد.  خانه فروهرها در محله دولت تهران، در فاصله هجده سال گذشته، دو مرتبه مورد دستبرد قرار گرفته و یادگارها و وسایل این دو به غارت رفته اند. پرستو و آرش فروهر، فرزندان این دو قربانی قتل های زنجیره ای در آلمان زندگی می کنند.معاون وزیر نیرو از مدیریت نادرست آب در ایران انتقاد کرد. به گفته او حدود ۷۶ درصد از منابع آبی کشور مصرف شده و جبران این کمبود به آسانی ممکن نیست.رحیم میدانی، معاون وزیر نیرو، در سخنرانی خود تصریح کرد: «در ایران آب و محیط زیست آسیب جدی دیده است.»  او که روز شنبه (۱۳ آذرماه) در کنفرانس بین المللی آب در دانشگاه تهران سخن می گفت، نخست یادآور شد کشور ما کشور کم آبی است و سپس افزود: «ما با مشکلاتی خارج از طبیعت مواجه هستیم که خودمان آن را ایجاد کرده ایم.»  معاون وزیر نیرو هشدار دارد: «مشکل اصلی این است که ما بیش از ظرفیت اکولوژیک از منابع سطحی و زیرزمینی استفاده کرده ایم.»  او در بیان این نارسایی توضیح داد: «اگر استفاده بیش از ۶۰ درصد از منابع آبی را حداکثر میزان استفاده از منابع آبی هر کشور در نظر بگیریم، ما در حدود ۷۶ درصد از این منابع آبی را استفاده کرده ایم که این یک فاجعه است.»  بیشتر بخوانید: وزیر نیرو: بحران آب حیات و تمدن ایرانی را تهدید می کند  این مقام مسئول میزان استفاده ۴۰ درصدی از منابع آبی را بهترین وضعیت دانست، اما اذعان کرد که رسیدن به این مرز با امکانات امروزی غیرممکن است. او گفت: «ما رسیدن به حدود ۶۹ درصد هدف گذاری کرده ایم».  آلودگی منابع آب  معاون وزیر نیرو، افزون بر کاهش ذخایر آب، آلودگی منابع آب را مشکل دیگر کم آبی دانست. او گفت که این وضعیت به دلیل تخلیه فاضلاب های صنعتی و خانگی پدید آمده است.  او در اشاره به نمونه رودخانه کارون تصریح کرد: «رودخانه ای که روزگاری مهمترین منبع تامین آب شرب مردم بوده امروز تامین آب شرب از آن میسر نیست.»  بیشتر بخوانید: هشدار به دولت برای حل مشکل کم آبی و خشکسالی  میدانی با اشاره به اقدامات دولت در زمینه مدیریت منابع آبی گفت تا کنون برنامه ای پیوسته و مداوم برای مدیریت منابع آب در کشور وجود نداشته است.متصدی یکی از مراکز کنترل قطارهای راه‌آهن مقصر اصلی در سانحه قطار استان سمنان ایران قلمداد شد. به گفته مسئول کمیته ویژه بررسی این حادثه، بررسی‌هایی نیز در مورد مقصران درجه دوم در دست انجام است.مسئول کمیته ویژه بررسی حادثه قطار سمنان مقصر اصلی در حادثه قطار سمنان (سی تی سی) را معرفی کرد.  به گزارش خبرگزاری فارس، اکبر ترکان، مشاور رئیس جمهور و مسئول کمیته بررسی حادثه قطار تبریز ـ مشهد روز شنبه ۱۳ آذر متصدی مرکز کنترل تهران مشهد در ایستگاه شاهرود را مقصر اصلی قلمداد کرد.  او علت وقوع این سانحه را خارج کردن قطار سمنان ـ مشهد از حالت کنترل خودکار و استفاده از کنترل دستی در آن خواند. وقتی قطار سمنان در حالت کنترل دستی قرار گرفت به آن اجازه حرکت داده می شود که بعد از حرکت به قطار تبریز ـ مشهد که به خاطر خرابی ترمز ۸ کیلومتر جلوتر متوقف بود، برخورد می کند. به گفته ترکان، در واقع مأمور ایستگاه به اشتباه به این قطار اجازه حرکت می دهد و آن حادثه به وجود می آید.  بیشتر بخوانید: احتمال استیضاح وزیر راه به خاطر حوادث مرگبار ریلی  ترکان این خطا را حرفه ای و غیرعمد خواند و گفت، چهار گروه در این ماجرا بررسی شده اند: مأموران قطارهای تبریز   ـ مشهد و سمنان ـ مشهد و مسئولان کنترل ترافیک شاهرود و سامانه کنترل ترافیک راه  آهن (سی تی سی).  از قرار، مأموران قطار تبریز ـ مشهد به موقع اطلاع دادند که به علت خرابی ترمز در کیلومتر ۲۹۱ متوقف  و در حال رفع اشکالات ترمزند.  به گفته ترکان، سیستم کنترل اتوماتیک قطار ( ای تی سی) قطار سمنان را خارج از اراده لوکوموتیوران در ۸ کیلومتری قطار تبریز متوقف کرده بود.  بعد از استعلام مأموران قطار از مرکز  به آن ها ابلاغ می شود که قطار را از حالت خودکار خارج و حرکت کنند.  به گزارش فارس، قطار با سرعت ۱۳۲ کیلومتر در ساعت در حال عبور بوده که ۸ ثانیه مانده به نقطه تصادم، لوکوموتیوران قطار جلویی را می بیند و چون قطار در قوس بوده نتوانسته زودتر قطار جلویی را ببیند.  همه کشته ها در قطار تبریز ـ مشهد  به گفته ترکان، در نتیجه قطار با سرعت ۱۱۸ کیلومتر در ساعت به قطار جلویی برخورد می کند. این سانحه ۱۰۴ مصدوم داشته و همه کشته شدگان مربوط به قطار تبریز ـ مشهد می شوند که در هنگام سانحه بسیاری از آن ها در خواب بسر می بردند. ۴۵ نفر کشته شده اند.  بیشتر بخوانید: استعفا و پوزش در پی سانحه قطار؛ پدیده هایی کم سابقه در ایران  مسئول کمیته ویژه بررسی سانحه قطار سمنان گفت، به عقیده آن ها مأموران قطار سمنان ـ مشهد مقصر نیستند. مأموران کنترل ایستگاه شاهرود ـ مشهد نیز مقصر اصلی سانحه شناخته نمی شوند اما به عنوان تقصیر مرتبه دوم قابل بررسی هستند.  مقصر اصلی   اکبر ترکان مقصر اصلی را متصدی  یا مرکز کنترل ترافیک راه آهن تهران ـ مشهد در ایستگاه شاهرود می شناسد. او می گوید: «ساعت ۷ شیفت عوض شده است، قطار سمنان ـ مشهد ۷ و ۱۵ دقیقه از  سوال کرده که تکلیف من چیست. او به اشتباه گفته روی حالت دستی قرار بده و حرکت کن و قطار حرکت کرده که این حادثه پیش آمد.»  ترکان افزود: «مأموران کنترل ترافیک شاهرود قصورهای دیگری دارند که از نظر ما مقصر اصلی نیستند.»  بیشتر بخوانید: تغییر شیفت و عامل انسانی: دلیل سانحه قطار در سمنان  پیش از این ۳ نفر در این رابطه بازداشت شده اند و اینک از یک مقصر صحبت می شود. ترکان در این رابطه گفت: «قاضی و دستگاه قضایی مسیر خودشان را می روند، ارزیابی ما فنی است و مقصر اصلی در این حادثه یک نفر است.» او همچنین نحوه برخورد با مقصر یا مقصران را در حیطه وظایف دستگاه های ذی ربط دانست.به گفته‌ی معاون رئیس جمهور روسیه، به دلیل تحریم‌های بین‌المللی علیه جمهوری اسلامی در حال حاضر فروش و صدور تجهیزات نظامی تهاجمی به این کشور نمی‌تواند در دستور کار باشد.منابع خبری روسی شنبه ۱۳ آذر ۳ دسامبر به نقل از ولادیمیر کوژین معاون رئیس جمهور روسیه گزارش داده اند که ایران تا کنون درخواست های بسیار زیادی برای خرید جنگ افزارهای تهاجمی به مسکو ارائه کرده است.  خبرگزاری ایسنا با استناد به این منابع نوشت، معاون رئیس جمهور روسیه تاکید کرده که در شرایط کنونی فروش این گونه جنگ افزارها به ایران قابل مذاکره نیست.  او علت این محدودیت را تحریم هایی عنوان کرده که همچنان علیه جمهوری اسلامی اعمال می شود.  مطابق قطعنامه ۲۲۳۱ شورای امنیت سازمان ملل، که برجام ضمیمه آن است، فروش و ارسال گونه های مشخصی از جنگ افزارهای متعارف به ایران بدون تایید مورد به مورد آن توسط این شورا ممنوع است.  بیشتر بخوانید:آیا ایران در مذاکرات روسیه با ترکیه بر سر سوریه فراموش شد؟  تمایل ایران به خرید جنگنده و تانک روسی  حسین دهقان، وزیر دفاع ایران، شنبه گذشته (۶ آذر  ۲۶ ) اعلام کرد که خرید جنگنده چندمنظوره سوخو ۳۰ با لازمه انتقال فن آوری در دستور کار این کشور  قرار دارد. خبرهایی نیز درباره تمایل ایران به خرید تانک های تی ۹۰ روسی منتشر شده است.  حدود دو هفته پیش از سخنان دهقان، ویکتور آزیوروف، رییس کمیته دفاعی شورای فدراسیون روسیه (مجلس علیای روسیه) اعلام کرده بود که تهران و مسکو، در حال مذاکره در خصوص فروش بیش از ۱۰ میلیارد دلار تسلیحات روسی به ایران هستند.  برخی ناظران اظهارات صریح معاون رئیس جمهور روسیه درباره غیرقابل مذاکره بودن فروش سلاح های تهاجمی به ایران را، بی ارتباط با تحولات اخیر منطقه و همکاری احتمالی واشنگتن و مسکو در سوریه نمی دانند.  حسن هاشمیان، تحلیل گر مسائل خاورمیانه، در این باره به دویچه وله گفته است که با توجه به پیروزی دونالد ترامپ در انتخابات ریاست جمهوری آمریکا و دیدگاه های مطرح شده درباره اوضاع منطقه، بین ترامپ و همتای روسی اش ولادیمیر پوتین بر سر سوریه و نه بر سر بشار اسد توافقی صورت گرفته است.  بیشتر بخوانید: تمایل ایران به خرید جنگنده سوخو۳۰ از روسیه  بنابر گزارش ها در روزهای گذشته رئیس جمهور ترکیه رجب طیب اردوغان دست کم سه بار با پوتین درباره اوضاع سوریه تلفنی مذاکره کرده است.  هاشمیان معتقد است از آنجا که اصرار ایران در مورد بر سر قدرت ماندن بشار اسد با خواست ترکیه، آمریکا و برخی دیگر از کشورهای قدرتمند منطقه در تضاد است احتمال دارد که آنها روسیه را قانع کنند حل نهایی بحران سوریه را بدون در نظر گرفتن منافع ایران پی بگیرد.  هنوز مشخص نیست که سخنان معاون پوتین با این تحولات ارتباط دارد یا خیر. بها غونغور، رئیس پیشین بخش ترکی دویچه وله معتقد است، ایران یکی از قدرت های منطقه ای است و بدون این کشور استقرار صلح در سوریه امکان پذیر نخواهد بود.واکنش به تصویب تمدید قانون تحریم‌های آمریکا علیه جمهوری اسلامی یکی از مطالب اصلی اغلب روزنامه‌های ایران را تشکیل می‌دهد. شماری از نمایندگان مجلس نیز در این باره نظر داده‌اند.بسیاری از روزنامه های ایران در نخستین شماره خود در هفته جدید (شنبه ۱۳ آذر ۳ دسامبر)، متناسب با وابستگی های سیاسی و جناحی خود به ارزیابی مصوبه اخیر کنگره آمریکا درباره تمدید قانون تحریم علیه جمهوری اسلامی (قانون داماتو) پرداخته اند.  مجلس نمایندگان آمریکا ۲۵ آبان با ۴۱۹ رأی موافق در برابر یک رأی مخالف و مجلس سنا پنج شنبه گذشته با ۹۹ رأی موافق و بدون مخالف، تمدید ده ساله قانون تحریم های ایران () را تصویب کردند.  اعتبار این قانون دسامبر سال جاری به پایان می رسد و تمدید آن باید به تائید و امضای رئیس جمهور ایالات متحده، باراک اوباما برسد. این قانون که داماتو نام گرفته نخستین بار توسط آلفونسو داماتو، سناتور جمهوری خواه پیشنهاد شد و در سال ۱۹۶۶ با هدف تحریم بخش انرژی و صنعت نفت ایران به تصویب مجلس سنای آمریکا رسید.  سایت خبری فرارو مجموعه ای از واکنش روزنامه ها را کنار هم قرار داده و رویکرد آنها به این مسئله را زیر عنوان از نگاه ملی تا بغض جناحی بسیار متفاوت ارزیابی کرده است.  اتهام به روحانی و ظریف  روزنامه کیهان که با مسئولیت حسین شریعتمداری، نماینده رهبر جمهوری اسلامی در موسسه کیهان منتشر می شود تصویب تمدید قانون داماتو را تیر خلاص آمریکا به برجام و فرجام اعتماد به دشمن توصیف می کند.  شریعتمداری در یادداشت روز شنبه خود خطاب به دولت حسن روحانی خواستار تغییر وزیر خارجه و تیم مذاکره کننده هسته ای شد و نوشت: «باید گفت کشتی هسته ای کشورمان در امواج پرتلاطم نیرنگ ها به ناخدای دیگری نیاز دارد که دشمن شناس و موج آشنا باشد.»  روزنامه وطن امروز، نزدیک به اصول گرایان افراطی جبهه پایداری، حسن روحانی را به اشتباه محاسباتی و سهل اندیشی در اعتماد به آمریکا متهم کرده و مدعی است که او عملاً در دام فریب استراتژیک آمریکایی ها گرفتار شده است.  روزنامه جوان، وابسته به سپاه پاسداران نیز دولت یازدهم را متهم به تکرار خوش بینی های دولت اکبر هاشمی رفسنجانی به آمریکا کرده و می نویسد: «امروز نیز در قضیه توافق هسته ای و برجام و خوش بینی به آمریكا و پایبندی آنها به تعهدات در برجام یک  بار دیگر درست از جایی ضربه خوردیم كه قبلاً آن را تجربه كرده بودیم.»  بیشتر بخوانید:سنای آمریکا تمدید قانون تحریم ایران را تصویب کرد   تاثیر قانون داماتو بر برجام  در این میان نشریه های حامی و نزدیک به دولت، از جمله روزنامه های جمهوری اسلامی، شرق و اعتماد ارزیابی محتاطانه تری از تمدید قانون داماتو دارند، گرچه بر ضرورت واکنش ایران به این مصوبه تاکید می کنند.  روزنامه جمهوری اسلامی تاکید دارد که توافق هسته ای میان جمهوری اسلامی و کشورهای ۱+۵ به امضاء رسیده و توافقی دو طرفه میان ایران و آمریکا نیست که فقط با نقض یا عدم اجرای طرف آمریکایی استحکام آن خدشه دار شود.  پیش از این زمزمه هایی به گوش می رسید که شاید اوباما با استفاده از اختیارات خود قانون داماتو را امضاء نکند، اما ناظران احتمال این کار را با توجه به رأی اکثریت قاطع دو مجلس نمایندگان و سنا به تمدید این قانون ناچیز می دانند.    روزنامه شرق با استناد به منابع خبری غربی به نقل از یک مقام ارشد کاخ سفید نوشته که اوباما قانون تمدید تحریم ها را امضاء خواهد کرد زیرا دولت آمریکا مصوبه کنگره را ناقض توافق هسته ای و برجام نمی داند.  این روزنامه همچنین به انعکاس اظهارات روز گذشته بهرام قاسمی، سخنگوی وزارت خارجه پرداخته که گفته بود: «براساس اصول اولیه حاکم بر روابط بین الملل، دولت آمریکا مسئول اجرای تعهدات بین المللی آن کشور است و تحولات سیاسی داخل آمریکا و ارتباطات میان قوای مقننه و مجریه آن کشور نمی تواند توجیهی برای اهمال یا استنکاف از اجرای تعهدات بین المللی آن کشور محسوب شود.»  بیشتر بخوانید: خامنه ای: برای برجام هزینه سنگینی پرداختیم  بهانه خوبی برای دلواپسان  جاوید قربان اوغلی، مدیركل پیشین وزارت خارجه در یادداشتی که در روزنامه اعتماد منتشر شد می نویسد، اگر به متن توافق هسته ای رجوع کنیم با اندکی مماشات نمی توان تمدید قانون تحریم های ایران را نقض صریح برجام تلقی كرد.  او نوشته است: «اقدام اخیر كنگره اتفاق ناخوشایندی بود و بهانه خوبی را به دلواپسان داخلی خواهد داد تا در زمان باقیمانده به انتخابات ریاست جمهوری، به رئیس جمهور و دولت او بتازند. با این حال، ما باید به این مسئله، نگاه ملی داشته باشیم.»  مدیرکل پیشین وزارت خارجه با بیان این که افراد غیرمسئول می توانند با زبان تند به انتقاد از آمریكا و مصوبه کنگره بپردازند به مسئولان هشدار می دهد که از چنین برخوردی اجتناب کنند.  در مجلس شورای اسلامی نیز واکنش های متفاوتی نسبت به تصویب تمدید قانون داماتو به چشم می خورد. شماری از نمایندگان دلواپس که همواره با توافق هسته ای مخالفت کرده اند مصوبه کنگره آمریکا را بهانه ای برای طرح درخواست نقض برجام یا اقدام شدید و متقابل ایران علیه آمریکا کرده اند.  بیشتر بخوانید:خامنه ای: به نقض برجام قطعا واکنش نشان می دهیم  شورای عالی امنیت و اقدام متقابل  از سوی دیگر محمدرضا تابش، رئیس فراکسیون امید در کانال تلگرامی خود از مقابله به مثل همه گرایش های سیاسی مجلس شورای اسلامی ایران با اقدامات ستیزه جویانه آمریکا خبر داده است.  از نگاه نماینده اصلاح طلب اردکان، این مقابله به مثل قرار است در قالب طرح دو فوریتی ممنوعیت خرید کالاهای مصرفی آمریکایی به صحن علنی مجلس ارائه شود.  حجم تجارت کالاهای مصرفی میان ایران و آمریکا بسیار ناچیز است و توقف آن تاثیری در روابط اقتصادی دو کشور نخواهد داشت.  رهبر جمهوری اسلامی، علی خامنه ای سوم آذر ماه با اشاره به بحث های مربوط به تمدید قانون تحریم های ایران گفته بود: «اگر این تمدید، اجرایی و عملیاتی شود، قطعاً نقض برجام است و بدانند جمهوری اسلامی ایران حتماً در مقابل آن واکنش نشان خواهد داد.»  او درباره واکنش های احتمالی ایران توضیح بیشتری نداده است. به گفته ی مسئولان ارشد دولت تمام مراحل مذاکرات هسته ای با آگاهی و موافقت خامنه ای انجام شده است.  به گزارش پایگاه اطلاع رسانی مجلس، محمد حسن نژاد، عضو کمیسیون اقتصادی روز شنبه با انتقاد از کسانی که به این بهانه بحث استیضاح وزیر خارجه را مطرح می کنند گفت: «بهتر است رئیس جمهور برای بررسی این موضوع به مجلس بیاید، زیرا بر اساس قانونی که در مجلس شورای اسلامی وضع شده، اقدام متقابل باید تحت نظر شورای عالی امنیت ملی انجام شود که رئیس آن آقای روحانی است.»در پی انتخاب ژنرال بازنشسته منتقد توافق اتمی به عنوان وزیر دفاع آینده آمریکا جان کری، وزیر خارجه کنونی ایالات متحده از توافق با ایران دفاع کرد و آن را موجب امن‌تر شدن جهان خواند.وزیر خارجه آمریکا با اشاره به تأکید احتمالی دونالد ترامپ، رئیس جمهور منتخب آمریکا بر گفت وگوی مجدد در مورد مفاد توافق اتمی با ایران گفت، این توافق جهان را امن تر کرده است.  جان کری جمعه ۲ دسامبر (۱۲ آذر) در کنفرانس گفت وگوهای مدیترانه در رم گفت، همه راه های ایران به سوی سلاح هسته ای بسته و یک منبع بالقوه برای درگیری در خاور میانه از میان برداشته شده است.  بیشتر بخوانید: رئيس سیا درباره لغو توافق اتمی با ایران هشدار داد  او با اشاره به انتقادها به بهبود روابط با تهران تایید کرد که رویکرد ایران در منطقه همچنان پرسش برانگیز است، با این حال گفت، باید درنظر گرفت که مقابله با همه این ها زمانی که ایران به سلاح اتمی مجهز شود تا چه اندازه دشوارتر خواهد شد.  ترامپ برای تصدی وزارت دفاع آمریکا جیمز ماتیس، ژنرال بازنشسته این کشور که در ژوئیه سال گذشته با توافق اتمی با ایران مخالفت کرده بود را برگزیده است.  این توافق که ایجاد اطمینان برای صلح آمیز بودن فعالیت های هسته ای ایران و جلوگیری از دستیابی این کشور به سلاح اتمی را سرلوحه خود قرار داده، راه برای برداشته شدن تحریم ها علیه این کشور هموار کرد.  همزمان مقام های ایران آمریکا را متهم به تلاش برای بی اعتبار کردن توافق اتمی کرده اند. ایران تمدید ۱۰ساله قانون تحریم های ایران را ناقض برجام می داند. این قانون سرمایه گذاری بالا تر از ۲۰ میلیون دلار به ویژه در صنایع نفت و گاز ایران را منع می کند.  محمدجواد ظریف، وزیر خارجه ایران روز شنبه ۱۳ آذر در بدو ورود به دهلی نو در مورد تمدید تحریم ها از سوی سنای آمریکا گفت: «این کاری که در سنا انجام شد در صورتی که به امضای رئیس جمهور آمریکا هم برسد، اثر اجرایی ندارد و از نظر جامعه بین المللی بی اعتباری دولت آمریکا را نشان می دهد که برخلاف تعهدات خود عمل می کند.»  پیش از او بهرام قاسمی، سخنگوی وزارت خارجه ایران در واکنش به تصویب طرح تمدید تحریم ها گفته بود، مصوبه اخیر مجلس نمایندگان و سنای آمریکا برای تمدید تحریم ها علیه ایران مخالف برجام و تعهدات آمریکاست.  بیشتر بخوانید: مجلس نمایندگان آمریکا قانون تحریم های ایران را تمدید کرد  قاسمی افزوده بود: «تحولات سیاسی داخل آمریکا و ارتباطات میان قوای مقننه و مجریه آن کشور نمی تواند توجیهی برای اهمال و یا استنکاف از اجرای تعهدات بین المللی آن کشور محسوب شود.»  او هشدار داده بود که وزارت خارجه ایران رفتار دولت آمریکا را رصد خواهد کرد و گزارشی کامل به هیأت نظارت بر اجرای برجام به منظور تصمیم گیری و اقدام مقتضی ارائه خواهد کرد.  سناتور باب کراکر، جمهوری خواه ارشد کمیته روابط خارجی مجلس سنای آمریکا گفته است، قانون تحریم های ایران ابزار لازم را به ترامپ، رئیس جمهور برگزیده این کشور و دولت او می دهد تا در صورت رفتار خصمانه ایران پاسخ لازم را بدهد.  بیشتر بخوانید: جیمز ماتیس، برجام و قایق های سپاه پاسداران  اما ایران می گوید، توافق هسته ای که حاصل گفت وگوهای جمهوری اسلامی با آمریکا، روسیه، چین، بریتانیا، فرانسه و آلمان است تنها به خواست یک کشور لغو نخواهد شد و تحریم ها را نیز نمی توان به صورت یک جانبه برقرار کرد.  طرح تمدید قانون تحریم های ایران که از تصویب مجلس نمایندگان و سنا گذشته اینک نیاز به امضای باراک اوباما، رئیس جمهور کنونی آمریکا دارد.  اریک شولتز، سخنگوی کاخ سفید گفته است، باراک اوباما طرح تمدید تحریم ها علیه ایران را امضا خواهد کرد. او روشن ساخته است، با وجود این که دولت آمریکا تمدید تحریم ها را ضروری نمی بیند، ولی در عین حال معتقد است که این گام مشکلی برای برجام ایجاد نخواهد کرد.در ایران دیوان عالی کشور حکم اعدام بابک زنجانی را تایید کرد. او متهم ردیف اول یک پرونده بزرگ فساد مالی و نفتی است. حکم اعدام دو متهم دیگر این پرونده نقض شده و به شعبه هم‌عرض ارسال خواهد شد.غلامرضا انصاری معاون نظارت و بازرسی دیوان عالی کشور روز شنبه (۱۳ آذر ۳ دسامبر) به خبرگزاری ایسنا گفت، حکم اعدام بابک زنجانی در دیوان عالی کشور تایید شده است. دادگاه بدوی زنجانی را مفسد فی الارض تشخیص داده و به اعدام محکوم کرده بود.  انصاری هم چنین خبر داد که حکم اعدام مهدی شمس و حمید فلاح هروی، دو متهم دیگر پرونده موسوم به فساد نفتی نقض و به شعبه هم عرض ارسال خواهد شد.  بابک زنجانی متهم ردیف اول پرونده بزرگ فساد مالی و نفتی است؛ پرونده ای که اسحاق جهانگیری، معاون اول حسن روحانی از آن به عنوان فساد قرن یاد کرده است.  بیشتر بخوانید: جهانگیری: پرونده بابک زنجانی فساد قرن است  او در دوره ریاست جمهوری محمود احمدی نژاد و زمانی که حلقه تحریم های بین المللی علیه ایران تنگ تر شده بود با هدف دور زدن این تحریم ها، وارد همکاری با نهادهای دولتی به ویژه وزارت نفت، وزارت اقتصاد و بانک مرکزی شد.  او واسطه فروش نفت در بازارهای سیاه خارج از کشور و نقل و انتقال غیرقانونی طلا و ارز بوده است. گفته شده زنجانی پول بخش قابل توجهی از نفت دریافتی از شرکت نفت را برنگردانده است. وزیر نفت ایران گفته است او بیش از ۵ ۲ میلیارد دلار به وزارتخانه بدهکار است.  این بازرگان جوان از راه این واسطه گری برای دور زدن تحریم ها میلیاردها دلار به جیب زده است. در دوره کوتاه ریاست سعید مرتضوی بر سازمان تامین اجتماعی پای او به این سازمان نیز کشیده شد و توانست چندین شرکت و بانک وابسته به تامین اجتماعی را در معامله ای پنهان و غیرشفاف خریداری کند.  پس از پایان دوره ریاست جمهوری احمدی نژاد، ستاره بخت بابک زنجانی نیز افول کرد و او در دی ماه ۱۳۹۲ بازداشت شد. چندین نفر دیگر نیز در این رابطه بازداشت شدند. برخی رسانه ها تعداد بازداشت شدگان را نزدیک به ۱۰ نفر اعلام کردند.  بیشتر بخوانید: بابک زنجانی و دو متهم دیگر پرونده نفتی به اعدام محکوم شدند  امیرعباس سلطانی، نماینده مجلس و عضو کمیته پیگیری پرونده بابک زنجانی چندین ماه بعد از بازداشت او به رسانه ها گفت بسیاری از مقامات بلندپایه دولت احمدی نژاد از جمله وزیر دارایی، رئیس بانک مرکزی و وزیر نفت در تخلفات زنجانی سهیم بوده اند.  دادگاه رسیدگی به اتهام های بابک زنجانی در ۲۵ جلسه برگزار شد که آخرین آن ۲۱ بهمن ۱۳۹۴ بود. دادستانی تهران در کیفرخواست اولیه خود بابک زنجانی را به فساد فی الارض و اخلال در نظام اقتصادی کشور، کلاهبرداری گسترده از شرکت ملی نفت ایران، کلاهبرداری از بانک اف   آی آی بی، جعل اسناد بانکی و حواله های ارزی، جعل دستور انتقال بین  بانکی و پولشویی به مبلغ نزدیک به ۲ میلیارد یورو و نشر اکاذیب متهم کرده  بود.  محسنی اژه ای (سخنگوی قوه قضائیه) روز یکشنبه ۱۶ اسفند ۱۳۹۴ اعلام کرد که دادگاه بدوی بابک زنجانی و دو متهم دیگر این پرونده، مهدی شمس و حمید فلاح هروی را به اعدام محکوم کرده است. همچنین این سه متهم به رد مال مربوط به شاکی و جزای نقدی معادل یک چهارم پول شویی نیز محکوم شده اند.سخنگوی کاخ سفید می‌گوید که دولت اوباما تمدید قانون تحریم‌ها علیه ایران را غیرضروری می‌بیند، ولی آن را وتو نخواهد کرد. با توجه به رای بالای اعضای کنگره در تصویب این قانون مخالفت اوباما هم نمی‌توانست مانع اجرای آن شود.به گزارش روز جمعه ۲ دسامبر (۱۲ آذر) کاخ سفید، باراک اوباما رئیس جمهور آمریکا قرار است قانون تمدید ۱۰ ساله تحریم ها علیه ایران را امضا کند.  اریک شولتز، سخنگوی کاخ سفید در ملاقات روزانه با روزنامه نگاران گفت: «از نظر ما تمدید ۱۰ ساله تحریم ها علیه ایران ضروری نیست. ولی در عین حال ما معتقدیم که این گام مشکلی برای برجام ایجاد نمی کند.»  سنای آمریکا روز پنجشنبه (اول دسامبر ۱۱ آذر) قانون تحریم ها علیه ایران را با ۸۹ را ی موافق و بدون رای مخالف برای یک دوره ۱۰ ساله دیگر تمدید کرد. این طرح پیشتر در مجلس نمایندگان با ۴۱۹ رای موافق و یک رای مخالف تصویب شده است. این قانون برای تمدید پس از تصویب کنگره نیازمند امضای رییس جمهوری آمریکا خواهد بود.  بیشتر بخوانید:سنای آمریکا تمدید قانون تحریم ایران را تصویب کرد  آیت الله خامنه ای قبلا اعلام کرده بود که تمدید این تحریم ها به منزله نقض برجام خواهد بود. در آمریکا اما حتی محافل نزدیک به کاخ سفید ارتباطی میان برجام و این تحریم ها نمی بینند و امضای آن توسط رئیس جمهور، باراک اوباما، منتفی شمرده نمی شد. همچنین استدلال می شود که با توجه به رای ورای دو سوم نمایندگان و سناتورها در کنگره به تمدید تحریم ها، مخالفت اوباما با این قانون هم تاثیری ندارد و نمی تواند مانع اجرای آن شود.  طرح سه فوریتی برای شکایت به مراجع بین المللی  ساعاتی پیش از اعلام خبر امضای قانون تمدید تحریم ها علیه ایران، اکبر رنجبرزاده عضو هیئت رئیسه مجلس شورای اسلامی در گفت وگو با خبرگزاری تسنیم از تدوین طرحی سه فوریتی از سوی نمایندگان مجلس برای مقابله با مصوبه اخیر مجلس سنای آمریکا در جهت تمدید ۱۰ ساله تحریم های ایران خبر داد. او افزود که این طرح احتمالاً روز یکشنبه ۱۴ آذر تقدیم هیئت رئیسه مجلس می شود.  بیشتر بخوانید: واکنش مجلس و وزارت خارجه ایران به مصوبه کنگره آمریکا  در این طرح، به گفته رنجبرزاده، دولت مکلف می شود از آمریکا به دلیل نقض مکرر برجام در مراجع ذی صلاح بین المللی شکایت کند. بهرام قاسمی، سخنگوی وزارت امور خارجه ایران نیز در واکنش به تصویب طرح تمدید تحریم ها علیه ایران، آن را مخالف برجام  خوانده و گفته است: «وزارت امور خارجه، رفتار دولت آمریکا در این زمینه را به صورت دقیق رصد نموده و گزارشی کامل به هیئت نظارت بر اجرای برجام به منظور تصمیم گیری و اقدام مقتضی ارائه خواهد کرد.»مسئولان از اجرای آزمایشی طرحی الکترونیکی برای ثبت طلاق در ایران خبر می‌دهند. اگرچه جزئیات این طرح اعلام نشده، اما بر اساس اظهارنظرها، طرح نرم‌افزار طلاق راهی برای طولانی کردن روند طلاق توافقی است. تجربه‌ی شما چیست؟در ایران در حالی حتی دفتر رهبری در دانشگاه ها مجوز ورود به ارایه مشاوره ازدواج و تشویق دانشجویان به ازدواج را دارد که متوسط سن ازدواج در کشور افزایش و میزان ازدواج همچنان کاهش نشان می دهد. اما موضوع به همین جا ختم نمی شود. افزایش طلاق در کشور که البته صحبت از آن دیگر موضوع تازه ای نیست ابعاد جدی ای دارد. به گفته یکی از مقامات ارشد شورای عالی انقلاب فرهنگی در صورت نبود هیچ برنامه ی مداخله برای کنترل و کاهش طلاق، در سال ۴۰۱۴ به ازای هر ازدواج در کشور دو طلاق اتفاق خواهد افتاد.  این چیزی است که محمد اسحاقی، معاون برنامه ریزی شورای عالی انقلاب فرهنگی، در فروردین ماه امسال بیان کرد. او این آمار را ضمن اعلام خبر اجرای آزمایشی طرح کاهش طلاق در ۱۰ استان کشور ارایه داد.  اینکه آمارهای دولتی در ایران تا چه اندازه بازتاب دهنده ی واقعیت اجتماعی است همواره محل پرسش بوده است اما تلاش ایران خصوصا سازمان بهزیستی کشور که می خواهد امکانات الکترونیکی و اینترنتی را به مقابله با طلاق بکشاند موضوعی است که چند ماهی است در رسانه های داخلی بازتاب می یابد.  بیش تر بخوانید: چرا در یک رابطه ناسالم می مانیم؟  در آخرین مورد خبرگزاری دانشجویان ایران (ایسنا) روز جمعه (۲ دسامبر ۱۲ آذر) از راه اندازی سامانه نرم افزار طلاق در استان های دارای نرخ طلاق بالا خبر داد. این خبر البته چند روز پیش از آن نیز عینا در این خبرگزاری بازتاب یافته بود. این خبر در حالی دو بار عینا منتشر شده است که توضیح دقیقی در متن خبر درباره آن چه نرم افزار طلاق خوانده شده است نیامده است.  حبیب الله مسعودی فرید، معاون امور اجتماعی سازمان بهزیستی کشور، در گفتگو با ایسنا درباره این نرم افزار صرفا گفته است که تمام مداخلات و اقدامات مشاوره ای، روانشناختی، مددکاری و حقوقی انجام گرفته برای زوجین متقاضی طلاق در این سامانه با حفظ رازداری کامل ثبت می شود.  گرچه معاون امور اجتماعی بهزیستی از ۱۰ استانی که قرار است طرح در آن اجرا شود خبری نداده است اما ظاهرا این استان ها همان استان هایی هستند که پیش از آن اسحاقی درباره آن ها صحبت کرده بود. اسحاقی در فرودین ماه گفته بود که طرح کاهش طلاق قرار است در استان های تهران، البرز، خراسان رضوی، گیلان، قم، مازندران، کرمانشاه، مرکزی، اصفهان و فارس اجرا شود.  نرم افزار طلاق یا بانک اطلاعاتی؟  بنا بر اعلام معاون امور اجتماعی بهزیستی، سامانه نرم افزار طلاق هم اینک به صورت آزمایشی در استان خراسان رضوی راه اندازی شده است. او این طرح را کمکی به سیاست گذاری های حوزه طلاق در سطح استانی و ملی دانسته است.  اما آن چه از به کارگیری عبارت نرم افزار برداشت می شود تا چه میزان با واقعیت طرح بهزیستی هم خوانی دارد؟ پاسخ به این سوال روشن نیست. معاون امور اجتماعی بهزیستی توضیحی در این باره ارایه نکرده است. با مراجعه به سایت بهزیستی کل کشور یا سایت بهزیستی استان خراسان رضوی نیز کم تر اطلاعات قابل اتکایی در رابطه با این موضوع به دست می آید.  بیش تر بخوانید: از هر ۴۴ ازدواج در ایران ۱۰ مورد به طلاق منجر می شود  آنچه مشخص است آن است که نرم افزار طلاق یا آن چه به عنوان بانک اطلاعاتی متقاضیان طلاق نیز معرفی شده است، حاصل تفاهم نامه بین دادگستری و سازمان بهزیستی است. به گفته حبیب الله مسعودی فرید، این سامانه ابزار مناسبی برای مدیریت فرایند طلاق و منبعی برای پژوهش پیرامون این آسیب اجتماعی است.  قرار است از طریق این سامانه الکترونیک که هم اکنون به صورت آزمایشی در مشهد شکل گرفته، تمام فرایند ثبت اطلاعات متقاضیان، ترسیم نمودارهای غربالگری، ارجاع به مشاور و پیشخوان قوه  قضائیه از طریق الکترونیکی انجام می شود.  هیچ آدرس الکترونیکی برای دسترسی به این سامانه قید نشده است و مشخص نیست جز وعده حفظ رازداری که در اظهارات مسئولان آمده است روند حفظ حریم اطلاعات افراد و جزئیات مشاوره های آن ها چگونه انجام می گیرد.  یک سامانه اتوماسیون طلاق  نرم افزار طلاق یا بانک اطلاعاتی طلاق از سوی حمیدرضا پوریوسف، مدیرکل اداره بهزیستی خراسان رضوی، به عنوان سامانه اتوماسیون ثبت و کاهش طلاق خوانده شده است. این مقام استانی البته این طرح را طرحی برآمده از بهزیستی خراسان رضوی معرفی کرده که به گفته او قابلیت الگوبخشی به کل کشور را دارد. به گزارش ایسنا، پوریوسف در شهریور امسال هم زمان با آغاز به کار آزمایشی سامانه در خراسان در این زمینه گفته است: «سامانه اتوماسیون ثبت و کاهش طلاق با استفاده از تجربه داخلی بهزیستی خراسان  رضوی طراحی و راه اندازی شد و امیدواریم این سامانه الگویی در سطح کشور شود و بتوانیم در سطح ملی از آن استفاده کنیم.»   بیش تر بخوانید: رونمایی رسمی از سایت همسریابی در ایران  به گفته او سامانه اتوماسیون ثبت و کاهش طلاق یک سامانه چندبخشی و چند منظوره است که به منظور افزایش دقت و سرعت دهی به ثبت مراجعان خواستار طلاق همچنین رصد و تصمیم سازی برای مسئولان برای اولین بار در بهزیستی خراسان  رضوی طراحی و راه اندازی شده است.  خبرگزاری فارس این سامانه را نخستین سامانه موجود از این دست در جهان خوانده است.  نبرد رسمی با طلاق، تشویق اینترنتی ازدواج  نرم افزار طلاق، بانک اطلاعاتی و یا سامانه اتوماسیون ثبت طلاق همگی عناوین مختلفی برای یک طرح هستند که اطلاعات دقیقی از آن ارایه نشده است. آن چه مشخص است این طرح بیش از هر چیز تلاشی برای برقراری نوعی روند الکترونیک برای طولانی و سخت کردن فرایند طلاق خصوصا طلاق توافقی در کشور است. همان طور که امیر مرتضوی، معاون اجتماعی و پیشگیری از وقوع جرم دادگستری خراسان رضوی، فلسفه راه اندازی این سامانه را جلوگیری از سرعت و سهولت در طلاق توافقی اعلام کرده است.  در همین زمینه، خبرگزاری فارس به نقل از معاون اجتماعی بهزیستی طلاق توافقی را یکی از دغدغه های رهبر ایران خوانده است که از همین رو راهکارهای مختلفی برای کاهش طلاق توافقی از سوی دولت و نظام مورد بررسی و اجرا قرار گرفته است.  اینگونه تلاش ها در کنار تلاش هایی نظیر طرح همسان گزینی که مجری آن پیگاه اطلاع رسانی تبیان، وابسته به سازمان تبلیغات اسلامی است، از دخالت های رسمی الکترونیکی و اینترنتی در ایران در امر ازدواج و طلاق خبر می دهد.  همسان گزینی طرحی ملی است که در یک سال اخیر از طریق سایت تبیان و از طریق واسطه های مختلف در پی وصل کردن جوانان ازدواج نکرده به یکدیگر است. یکی از واسطه هایی که سایت تبیان برای آشنایی جوانان دارد، دفتر رهبری در دانشگاه ها است.  این تلاش های رسمی در حالی انجام می شود که یک نگاه به شبکه های اجتماعی یا اپلیکیشن هایی نظیر اینستاگرام نشان از صفحات مختلف همسریابی دارد. اخیرا رئيس پليس فتا از برخورد با ۷۰۰ سایت  همسریابی خبر داد و گفته می شود مدیر یک صفحه همسریابی در اینستاگرام نیز دستگیر شده است.ایتالیا اصلاح قانون اساسی را به رفراندوم گذاشته است و در اتریش رئيس جمهور تازه‌ای انتخاب می‌شود. اتحادیه اروپا از به قدرت رسیدن راستگرایان پوپولیست نگران است.هم در رفراندوم برای اصلاح قانون اساسی در ایتالیا و هم در انتخابات ریاست جمهوری در اتریش، احتمال به قدرت رسیدن نیروهای دست راستی بالاست. مدافعان اتحادیه اروپا با نگرانی اوضاع را در دو کشور عضو دنبال می کنند، اما کار زیادی از دستشان ساخته نیست.  در اتریش این خطر هست که به جای الکساندر فان در بلن، از حزب سبزها، نوربرت هوفر، نامزد حزب فدرال با گرایش دست راستی، در مقام ریاست جمهوری قرار گیرد. این مقام بیشتر حالت تشریفاتی دارد و پیامدهای زیادی نمی تواند داشته باشد.  خطر در ایتالیا اما بزرگتر است: ماتئو رنسی، نخست وزیر ایتالیا اعلام کرده در صورتی که رفراندوم اصلاح رأی کافی نیاورد، استعفا خواهد کرد. استعفای او به معنای بن بستی سیاسی است که لاجرم موجب تقویت راست گرایانی خواهد شد که با اتحادیه اروپا دشمنی می ورزند.  مخاطرات دولتی ورشکسته  دولت ایتالیا به شدت مقروض است و بانک هایش بحران زده هستند. اعتباراتی به ارزش ۳۶۰ میلیارد یورو روی دست بانک ها مانده است.  به همین علت بازارهای مالی اروپا روز جمعه شاهد نوساناتی شدید بودند. از همین حالا در میان کارشناسان و برخی از رسانه ها گمانه زنی درباره خروج ایتالیا از حوزه ارزی یورو گسترش یافته است. حتی برخی از ایتالکسیت (خروج ایتالیا از اتحادیه اروپا) سخن می گویند.  اما بحران سیاسی تنها دلایل اقتصادی ندارد. با کناره گیری رنسی جنبش اعتراضی ۵ ستاره به رهبری بپه گریلو، کمدین محبوب پیشین، می تواند به قوی ترین نیروی سیاسی تبدیل شود. او نسبت به اتحادیه اروپا نظر مثبتی ندارد.  اتحادیه اروپا موفق شد با یاری های مالی و برنامه های اصلاحی گسترده، از خروج یونان از منطقه یورو جلوگیری کند، اما در برابر رأی دهندگان ایتالیایی این حربه ها کارآمد نیستند.  در اروپا از سیاست رنسی انتقاد می شود. او از سویی همه پرسی را به پاسخ ساده آری یا نه خلاصه کرد و از سوی دیگر به آن جنبه شخصی داد. به این ترتیب او در عمل راه را به روی پوپولیست های راستگرا باز کرد.  صاحب نظران عقیده دارند که رنسی به جای درس گیری از اشتباه دیوید کامرون در بریتانیا، درست همان خطا را تکرار کرد. یعنی تمام مخالفان با خود و سیاست حزب خود را به اردوی معترضان به اتحادیه اروپا هدایت کرد.    جذابیت های فریبنده  بریتانیا و ایتالیا از جنبه ای دیگر نیز به هم شبیه هستند. در هر دو کشور دولتمردان و کارشناسان نسبت به عواقب اقتصادی و سیاسی هشدار می دهند. اما این هشدارها نه تنها مردم را بیدار نکرده، بلکه آنها را بیشتر به سوی دولتمردان پوپولیست سوق داده است.  انتخاب احتمالی هوفر در اتریش و شکست رفراندوم اصلاحات در ایتالیا می تواند ضربه بزرگی به اتحادیه اروپا باشد، به ویژه از این نظر که می تواند مایه تشویق و تقویت پوپولیست ها در کشورهایی مانند هلند و فرانسه شود. در این دو کشور دولتمردان عوام گرا آشکارا خروج از اتحادیه اروپا را تبلیغ می کنند.  اگر به آن مرحله برسیم، بی گمان اثرات چنین تندبادی دیر یا زود به آلمان نیز خواهد رسید.دولت آلمان در تصمیم خود برای اخراج جمعی پناهجویان افغان راسخ است. به نوشته مجله آلمانی اشپیگل، سال جدید با بازگرداندن دسته‌جمعی افغان‌ها شروع می‌شود. پناهجویان افریقایی نیز قرار است به اردوگاهی در تونس منتقل شوند.وبسایت هفته نامه آلمانی اشپیگل روز شنبه (سوم دسامبر۱۳ آذر) جزییاتی از طرح های دولت آلمان برای عودت یا ساماندهی متقاضیان پناهندگی به کشورهایشان منتشر کرد. در این گزارش آمده که در ماه دسامبر و طبق طرح توماس دمزیر، وزیر کشور آلمان، نخستین گروه ۵۰ نفری پناهجویان افغان به موطن شان عودت داده می شوند.  اشپیگل این خبر را از منابع مستقیم و دست اول خود کسب کرده است.  نخستین بار در ماه اکتبر بود که دولت آلمان از پس فرستادن آن دسته از افغان هایی خبر داد که تقاضای پناهندگی شان رد شده بود. مقام های وزارت کشور در هفته جاری جزییات بیشتری در باره عودت این گروه اعلام کرده اند.  سازمان حقوق بشری و مدافع پناهجویان    با انتقاد از این تصمیم، شرایط امنیتی فاجعه بار و وضعیت شکننده اقتصادی و سیاسی افغانستان را یادآوری کرده است.  براساس گزارش سازمان ملل شمار غیرنظامیانی که در ناآرامی ها، بمب گذاری ها و حملات افراط گرایان طی ۹ ماه نخست سال ۲۰۱۶ در افغانستان جان باخته اند، ۲۵۰۰ نفر بوده است. اما دولت آلمان در توجیه اخراج پناهجویان معتقد است که در برخی مناطق این کشور به اندازه کافی امنیت برقرار است.  بیشتر بخوانید: توافق اروپا و افغانستان: پول به ازای بازگرداندن پناهجویان  طرح عودت پناهجویان افغان، در ماه اکتبر و در نشست بین المللی افغانستان در بروکسل کلید خورد. در این نشست قرار شد اروپا طی چهار سال آینده، ۱۵میلیارد دلار کمک مالی کند اما پرداخت کنندگان از جمله آلمان آشکارا گفتند که در ازای این کمک ها انتظاراتی دارند که پیش از همه مهار موج پناهجویان از این کشور است.  اخیرا گفته شد که دولت افغانستان در ازای این کمک، ۸۰ هزار پناهجوی اخراج شده از کشورهای اروپا را خواهد پذیرفت. حدود ۴۰ هزار نفر قرار است از آلمان به افغانستان باز گردند.  اردوگاه پناهجویان در تونس  ساماندهی پناهجویان تنها شامل افغان ها نمی شود، بلکه متقاضیان افریقایی را نیز در بر می گیرد. دولت آلمان می خواهد عبور از مسیر مدیترانه را دشوارتر کند. دلیل این امر، مراکزی در سواحل ایتالیاست که آوارگان آفریقایی را پذیرفته و سپس در سایر کشورهای اروپایی توزیع می کنند. در سال ۲۰۱۶ شمار این افراد ۱۸۰هزار نفر بوده که بیشترشان می خواهند به کشورهای شمال اروپا بروند.  ظاهرا دولت آلمان نگران است که در انتخابات سال ۲۰۱۷، موج جدیدی از آوارگان، بحث ها و اختلافات تازه ای را در سطوح سیاسی دامن بزند. اشپیگل می نویسد وزارت کشور برای پیشگیری از چنین وضعیتی، طرح هایی دارد که پناهجویان به اروپا نیایند بلکه پس از نجات از امواج مدیترانه، مستقیما به یک کشور امن آفریقایی تحویل داده شوند.   بر همین اساس، اردوگاهی در تونس در نزدیکی مرز لیبی آماده می شود تا پناهجویان در آنجا از آلمان یا سایر کشورهای عضو اتحادیه اروپا درخواست پناهندگی کنند. مدیریت این کمپ را نیز سازمان ملل بر عهده خواهد گرفت.  هلموت تایشمان، رئیس اداره پلیس در وزارت کشور برای جلب پشتیبانی ایتالیا و کمیسیون اتحادیه اروپا از این طرح در تلاش است. این کمیسیون عجالتا در طرح های امدادی در بسیاری کشورهای آفریقایی معبر پناهجویان فعال است.ترامپ گفته است که برای حمایت بیشتر از برقراری امنیت در افغانستان آماده است. رئیس جمهور آینده آمریکا بر این موضوع در نخستین تماس تلفنی با رئیس جمهور افغانستان تأکید کرده است.اشرف غنی، رئیس جمهوری افغانستان، بامداد شنبه (سوم دسامبر ۱۳ آذر) برای نخستین بار با دونالد ترامپ، رئیس جمهور آینده امریکا تماس تلفنی برقرار کرد.  به گفته منابع افغان ترامپ در این گفت وگو ضمن حمایت از فعالیت نیروهای امریکایی در جهت برقراری امنیت در افغانستان، تأکید کرده است در آینده نیز ایالات متحده در کنار مردم و دولت افغانستان خواهد بود.  بنا به اطلاعیه ریاست جمهوری افغانستان، ترامپ گفته است، در صورتی که برای برقراری امنیت به کمک بیشتری نیاز باشد، امریکا در ارسال یاری های بیشتر تردید نخواهد کرد.  در رقابت انتخاباتی میان ترامپ با رقیب دموکرات اش هیلاری کلینتون، وضعیت افغانستان اهمیت چندانی نداشت.  نزدیک ۱۵ سال پس از هجوم ارتش امریکا به افغانستان برای براندازی رژیم افراطی طالبان، وضعیت این کشور همچنان بی ثبات است.  بیشتر بخوانید: اوباما در سالگرد ۱۱ سپتامبر خواستار اتحاد در برابر تروریسم شد  از سال ۲۰۱۵ نیروهای نظامی و انتظامی افغانستان، برقراری امنیت و ثبات در کشور را به عهده گرفته اند، اما همچنان به پشتیبانی خارجی نیازمند هستند.  حدود ۸۴۰۰ نظامی خارجی همچنان به دولت افغانستان در برابر حملات اسلامگرایان افراطی کمک می کنند.اکثریت پارلمان کره جنوبی از طرحی حمایت می‌کند که می‌تواند به برکناری ارک گئون هی ختم شود. انبوه معترضان در سراسر کشور خانم رئیس‌جمهور را به فساد مالی متهم می‌کنند.پارلمان کره جنوبی قصد دارد جمعه آینده (۹ دسامبر) درباره برکناری رئیس جمهور کشور رأی گیری کند. خانم پارک روز سه شنبه (۲۹ نوامبر) اعلام کرد در صورتی که پارلمان مایل باشد، او برای کناره گیری از مقام خود آماده است.  نیروهای سیاسی مخالف کناره گیری خانم پارک را تقاضا کرده اند و روز جمعه پارلمان قرار است در این باره رأی گیری کند.  پارلمان کره جنوبی ۳۰۰ نماینده دارد و گفته می شود ۱۷۱ نماینده با کناره گیری رئیس جمهور موافق هستند. اما برای عملی شدن این تصمیم موافقت ۳۱ نفر از نمایندگان حزب حاکم نیز ضرورت دارد.  چنانچه پارلمان به کناره گیری رئیس جمهور رأی دهد، این رأی به دادگاه قانون اساسی احاله می شود که در آن صورت بررسی آن تا ۶ ماه طول خواهد کشید.  حزب خانم رئیس جمهور به او فرصت داده که تا پایان ماه آوریل استعفا دهد. چنانچه رئیس جمهور به این حکم تن ندهد، حزب او به نظر مخالفان می پیوندد.  اتهام فساد مالی  اکنون چند هفته است که رئیس جمهور کره جنوبی زیر فشار قرار گرفته است. موج اصلی اعتراضات متوجه چوی سون سیل، دوست رئیس جمهور است. او متهم است که با سوءاستفاده از نزدیکی خود به رئیس جمهور از اعانه های کلان به سود شخصی بهره برداری کرده است. خانم چوی هم اکنون در بازداشت است.  بیشتر بخوانید: دادستانی کره جنوبی: رئیس جمهور در فساد مالی دست داشته است  مخالفان دولت از این فرصت استفاده کرده، از تظاهرات گسترده خیابانی حمایت می کنند. روز شنبه (سوم دسامبر) تظاهرکنندگان بار دیگر خیابان های سئول را پر کردند.۳ دسامبر ۱۹۲۳: ۹۳ سال پیش در چنین روزی ولفگانگ نُیس هنرپیشه و کمِدین در شهر برسلاو (لهستان کنونی) زاده شد.ولفگانگ نُیس ( ) به گفته خود نخست دستیار کشاورزان بود و مدتی هم دوره سلاخی دید اما چون همیشه دوست داشت دلقک و معرکه گیر بشود، در ۱۵ سالگی از خانه گریخت و در برلین به چنگ پلیس افتاد.  یک سال پس از آن با آغاز جنگ جهانی دوم او را به کار راه سازی کشیدند و از ۱۸ سالگی به جبهه بردند.  ۱۹ ساله بود که برای فرار از جبهه به انگشت خود تیر زد و به عنوان زخمی به پشت جبهه ها فرستاده شد.  از آن جا که با نازی ها هیچ گونه هم کاری نداشت، توانست پس از جنگ به کار مورد علاقه اش بپردازد و در مونیخ به عنوان کمِدیان و هنرپیشه مشغول شد. در یک گفتگوی رادیویی که از آخرین مصاحبه های اوست می گوید: «من شو کمِدی اجرا نمی کردم، بلکه اصلا خودم شو کمِدی بودم. به مردم می گفتم: مردم، از دوران پس از جنگ لذت ببرید که بعید نیست این دوران، دوران پیش از جنگ باشد.»  نُیس افزون بر شوهای تئاترال در چند فیلم موفق مانند پول مثل کاه بازی کرد و خود هم در سال ۱۹۵۹ در ۳۶ سالگی یک فیلم ساخت که زیاد موفق نبود.  فُلکر کوهن ( ü) زندگینامه نویس نُیس می گوید: «او بی آن که واکنشی بر رخدادهای زمان باشد، همیشه بر روی مسائل مهم زمان انگشت می گذاشت به ویژه زمانی که جوانان از گذشته پدرها و مادرهایشان در دوره نازی ها می پرسیدند.»  ۴۰ ساله بود که همکار و یار نزدیکش در کار تئاتر را از دست داد و از آن پس شوهای تک نفره اجرا می کرد تا جایی که به عنوان برجسته ترین کمِدین آلمان پس از جنگ دوم جهانی به ویژه در دهه ۱۹۶۰ به شمار آمد.  ولفگانگ نُیس در سال ۱۹۶۹ از صحنه کناره گرفت ولی ۱۴ سال بعد باز به صحنه تئاتر و کمدی بازگشت و برای بار دوم طرف توجه مردم و رسانه ها واقع شد.  ولفگانگ نُیس در ۶۵ سالگی در برلین درگذشت.از سال ۱۹۷۹ به بعد روابط دیپلماتیک تایوان و آمریکا قطع شده است. با این حال دونالد ترامپ، رئيس‌جمهور منتخب آمریکا بی‌اعتنا به عصبانیت احتمالی چین با رئیس‌جمهور تایوان تلفنی گفت‌وگو کرد.دونالد ترامپ رئیس جمهور منتخب آمریکا قانون چندین ساله  سیاست آمریکا را شکست و با خانم تسای اینگ ـ ون، رئیس جمهور تایوان تلفنی گفت وگو کرد.  ترامپ با این اقدام خود خطر برانگیخته شدن چین را به جان خریده است، چرا که چین به تایوان به عنوان استانی عهدشکن و جدایی طلب می نگرد. در حالی که تایوان خود را یک دمکراسی مستقل از چین می داند.  بیشتر بخوانید: نگرانی چین از دوری بیشتر تایوان از سرزمین اصلی  تیم ترامپ این گفت وگوی تلفنی را روز جمعه ۲ دسامبر (۱۲ آذر) تأیید کرد و افزود: «در این مکالمه ترامپ، رئيس جمهور برگزیده و پرزیدنت تسای اینگ ـ ون درباره روابط نزدیک اقتصادی، سیاسی و امنیتی میان تایوان و آمریکا صحبت کردند.»  بیشتر بخوانید: یک حقوقدان زن به ریاست جمهوری تایوان انتخاب شد  این توضیح روشن نمی سازد که آیا آمریکا در سیاست خود نسبت به تایوان تصمیم به چرخشی تاریخی گرفته است یا خیر. واشنگتن روابط سیاسی خود با تایوان را در سال ۱۹۷۹ قطع کرد. این دو کشور در حال حاضر روابطی باثبات اما غیر رسمی دارند.  به دلیل فشار چین کم تر کشوری حاضر است که تایوان را به عنوان کشوری مستقل به رسمیت بشناسد. آلمان نیز مناسبات دیپلماتیک با تایوان ندارد.  بیشتر بخوانید: اتهام تایوان به چین: استقرار موشک در جزیره مورد مناقشه  چین بزرگ ترین شریک تجاری تایوان است. جزیره تایوان نیز یکی از بزرگ ترین سرمایه گذاران در جمهوری خلق چین محسوب می شود.نماینده ویژه سازمان ملل که برای تحقیق در باره شکنجه به ترکیه رفته، خبر از خشونت‌های شدید دولتی در ماه‌های اخیر می‌دهد. او می‌گوید بسیاری از مظنونان شکنجه شده‌اند، اما مسئولان دولتی هر نشانه‌ای از شکنجه را تکذیب می‌کنند.سازمان ملل متحد و شورای اتحادیه اروپا در ارتباط با اتهام وجود شکنجه و نقض حقوق بشر در ترکیه از این کشور انتقاد کردند. نیلس مویسنیک، کمیسر شورای اتحادیه اروپا در امور حقوق بشر اعلام کرد که ترکیه در مناطق کردنشین در جنوب شرق این کشور به طور وسیعی حقوق بشر را نقض می کند.   در گزارشی در این باره آمده است که در ترکیه از جمله حق زندگی مردم این مناطق کردنشین نادیده گرفته می شود.  نیلس ملسر، نماینده ویژه سازمان ملل نیزاز مقامات ترکیه خواسته است به موردهای متعدد اتهامات شکنجه در این کشور رسیدگی کند.  مقامات دولتی ترکیه گرچه پس از کودتای ناموفق پانزدهم ژوئیه به شدت علیه مخالفان خود موضع گیری کردند، اما وجود هرگونه شکنجه را به شدت انکار می کنند. موضع گیری شدید دولت ترکیه در مرحله نخست علیه فتح الله گولن، واعظ و مدرس علوم دینی است که تا چندسال پیش از متحدان مهم اردوغان به حساب می آمد و در قدرت گیری حزب عدالت و توسعه در اوایل دهه گذشته میلادی نقش داشت.  از سال ۲۰۱۳ میانه ی جریان خدمت وابسته به گولن با حزب عدالت و توسعه به هم خورد و اکنون اردوغان او را بانی کودتای ناموفق در ترکیه می داند.  دولت ترکیه در مرحله بعد مواضعی خصمانه نسبت به حزب کارگران کردستان (پ ک ک) اتخاذ کرده است و همچنین علیه خبرنگارانی موضع گیری می کند که با مواضع دولت مخالفند. تاکنون ده ها هزار نفر در ترکیه بخصوص در بخش های فرهنگی، رسانه ها، نیروهای مسلح و قوه قضائیه دستگیر شده اند و ده ها هزار نفر نیز کار خود را از دست داده اند.  بیشتر بخوانید:نماینده سازمان ملل به موضوع شکنجه در ترکیه رسیدگی می کند    ملسر، نماینده ویژه سازمان ملل که تا روز جمعه (۱۲ آذر  ۲ دسامبر) برای تحقیق در باره شکنجه در ترکیه به سر برده بود، خبر از خشونت های شدید دولتی در ماه های اخیر می دهد. او می گوید: «به نظر می رسد که در روزها و هفته های پس از کودتا، در ترکیه شکنجه و انواع دیگر خشونت به شدت رواج داشته است.»  نماینده ویژه سازمان ملل می گوید گزارش هایی دریافت کرده مبنی بر ترتیب اثر ندادن مقامات دولتی به شکایت ها در باره شکنجه شهروندان این کشور.    نیلس مویسنیک، کمیسر شورای اتحادیه اروپا در امور حقوق بشر نیز با غیرقانونی خواندن برقراری ماه ها منع عبورومرور در مناطق کردنشین ترکیه، این امر را نقض حقوق بشر می نامد و در این باره می گوید: «وقتی مردم منطقه طی ماه ها حق خروج از خانه هایشان را نداشته باشند... به گونه ای در حصر غیرقانونی خانگی به سر می برند.»  اتهام سازمان های حقوق بشری و بی تفاوتی ترکیه   سازمان دیده بان حقوق بشر پلیس ترکیه را متهم کرده است که از زمان برقراری شرایط ویژه در این کشور در پی کودتا زندانیان را به طور منظم شکنجه می دهد. این سازمان حقوق بشری در گزارشی به ۱۳ نمونه شکنجه در پاسگاه های پلیس اشاره کرده است.  زندانیان پیشین به کارکنان سازمان دیده بان حقوق بشر گزارش داده اند که آنها در بازداشتگاه های خود زیر فشار عصبی بوده اند، به آنها اجازه خواب نمی داده اند، آنها را کتک می زده اند و به آنها تجاوز جنسی می کرده اند. دولت ترکیه البته همه این اتهامات را به شدت انکار می کند.کیم جونگ اون، رهبر کره شمالی، تشدید تحریم‌های سازمان ملل و تحریم‌های یکجانبه کره جنوبی را با رزمایش و تهدیدهای نظامی پاسخ داد. واحدهای ارتش پیونگ یانگ در مانور خود در نقاط مرزی، صحنه‌های انهدام سئول را بازسازی کرده‌‌اند.دیکتاتور کره شمالی در واکنش به تازه ترین تحریم های شورای امنیت، سخنانی تهدیدآمیز بر زبان راند و دستور برگزاری رزمایشی نظامی را صادر کرد.  خبرگزاری دولتی  به نقل از کیم جونگ اون اعلام کرد: «چنانچه جنگی در بگیرد، حمله ای مرگبار علیه نیروهای کره جنوبی انجام می دهیم تا با دفاع از خود مانع اراده آنان برای پیشروی علیه کشورمان شویم... این حمله ای است که هیچ چیز و هیچ کس در آن زنده نمی ماند.»  به گزارش همین خبرگزاری، در مانوری نظامی که واحدهای کره شمالی در نزدیکی مرز با همسایه جنوبی انجام داده اند، حمله به نهادهای حکومت ارتجاعی سئول بازسازی شده اند.  محدودیت در صادرات زغال سنگ  روز چهارشنبه ۳۰ نوامبر، شورای امنیت سازمان ملل، کره شمالی را به خاطر تازه ترین آزمایش اتمی این کشور، مشمول تحریم های جدید کرد.  تدابیر تنبیهی تازه، افزون بر منع صادرات روی، نیکل، مس و نقره، شامل محدودیت در صادرات زغال سنگ کره شمالی به چین می شود. چیزی که درآمد پیونگ یانگ از این رهگذر را در مقایسه با سال گذشته، ۶۲درصد کاهش می دهد.  در قطعنامه شورای امنیت آمده که صادرات زغال سنگ و آهن تنها در حد تضمین حیات مردم کره شمالی مجاز هستند.  تحریم های یکجانبه توکیو و سئول  به نظر می رسد تدابیر دولت های ژاپن و کره جنوبی در تحریم های یکجانبه علیه پیونگ یانگ، خشم دیکتاتور کره شمالی را بر انگیخته باشد.  دولت کره جنوبی در استقبال از قطعنامه ۲۳۲۱ شورای امنیت، تشدید تحریم های کره شمالی را سخت ترین و گسترده ترین تحریم های غیرتسلیحاتی در تاریخ سازمان ملل توصیف کرد و همراه با ژاپن، مجازات های جداگانه ای برای رژیم کره شمالی در نظر گرفت.  بیشتر بخوانید: تلاش کره جنوبی برای تشدید تحریم های یکجانبه علیه کره شمالی  این تحریم ها شامل ممنوعیت سفر و ممنوعیت مبادلات بانکی و مالی ۳۵ نهاد و ۳۶ فرد مرتبط با طرح های اتمی و موشکی کره شمالی می شوند. این افراد و سازمان ها در لیست سیاه تحریم های ژاپن و کره جنوبی قرار گرفته اند و نام دو نفر از مشاوران ارشد کیم جونگ اون در بین آنهاست.  شینزو آبه، نخست وزیر ژاپن اعلام کرده که افراد و گروه های دیگری نیز در آینده به لیست سیاه تحریمی ها افزوده شده و امکان دسترسی به اموال شان را نخواهند داشت.  واکنش به اقدام شورای امنیت  شورای امنیت، تحریم ها علیه پیونگ یانگ را روز چهارشنبه (دوم دسامبر۱۰ آذر) در واکنش به تازه ترین آزمایش اتمی این کشور تشدید کرد.این آزمایش در سپتامبر انجام شده بود و اعضای شورای امنیت در ماه های گذشته سرگرم بررسی تدابیر لازم بودند.  اولین آزمایش اتمی پیونگ یانگ در سال ۲۰۰۶ انجام شد و آزمایش ماه سپتامبر امسال، پنجمین و بزرگ ترین مورد بود. در روز انجام این آزمایش در روز جمعه ۹ سپتامبر۱۹ شهریور، موسسه های زلزله نگاری دنیا، زمین لرزه ای به قدرت ۳ ۵ درجه ریشتر در نزدیکی پانگی ری را ثبت کردند.  رسانه های کره شمالی، مانور نظامی اخیر را تمرین درگیری و آموزش های نظامی برای سال جدید معرفی کرده اند. این رزمایش ها که ارتش خلق روند انهدام مواضع کره جنوبی را تمرین می کند، غیرمعمول نیستند.  سئول این مانور را واکنشی به تحریم های جدید علیه پیونگ یانگ ارزیابی کرده اما وزارت خارجه کره شمالی ارتباط این رزمایش با قطعنامه اخیر سازمان ملل را رد کرده و آن را اقدام متقابل دفاعی خوانده است.  تا کنون هیچیک از قطعنامه های سازمان ملل تاثیری در رفتارها و رویکردهای پیونگ یانگ نداشته اند.راجر برکوویتس، یکی از شاگردان پیشین ‌هانا آرنت، متفکر آلمانی، بر این نظر است که دونالد ترامپ، رئیس جمهوری آینده آمریکا گرچه رهبری تمامیت‌خواه نیست، اما جنبش اجتماعی برآمده از او بسیار خطرناک است.در جریان رقابت های انتخاباتی در آمریکا همواره تئوری های هانا آرنت، متفکر آلمانی، برای فهم شرایط مبارزات انتخاباتی این کشور مطرح بود. هانا آرنت خود از ترس رژیم نژادپرست نازی آلمان به آمریکا گریخت.  خانم آرنت فیلسوف و تاریخ نگار یهودی تبار آلمان بود که در اکتبر ۱۹۰۶ در آلمان زاده شد و در دسامبر ۱۹۷۵ در آمریکا درگذشت.  شهرت آرنت بیشتر با شرکت او در محاکمه آدولف آیشمان، از افسران بلندپایه حزب نازی در اورشلیم آغاز شد.  گزارش او در این باره و سپس کتاب او در باره جلسات این دادگاه با نام آیشمان در اورشلیم بحث های شدیدی را در میان روشنفکران و کسانی که هولوکاست را از سر گذرانده بودند، برانگیخت.  هانا آرنتِ فیلسوف همواره می کوشید به این نکته بپردازد که چگونه شرایط برای هولوکاست مهیا شد. او کتاب های زیادی در این باره نوشت و در آن کوشید چگونگی بوجود آمدن چنین تراژدی  ای را تشریح کند.  هانا آرنتِ  در کتاب ریشه های توتالیتاریسم (تمامیت خواهی) به بررسی نازیسم و استالینیسم، دوسیستم توتالیتر قرن بیستم و تاثیر منفی مردم عادی در جنایات این دو سیستم می پردازد. پرفسور راجر برکوویتس، یکی از شاگران پیشین هانا آرنت و رئیس مرکز تحقیقات سیاسی و انسانی  هانا آرنت در نیویورک بر این نظر است که کتاب ریشه های توتالیتاریسم در ارتباط با شرایط کنونی سیاسی در آمریکا به شدت موضوعیت یافته است.  دویچه وله در مصاحبه با پرفسور راجر برکوویتس نظرش را نسبت به همین رویدادهای کنونی در آمریکا پرسیده است:  هانا آرنت چگونه می تواند ما را یاری کند تا شرایط سیاسی موجود در آمریکا را بهتر بشناسیم؟  من فکر می کنم بخش های گوناگونی از نوشته های هانا آرنت می تواند به ما کمک کند شخص ترامپ را بهتر بشناسیم. برمبنای تفکر  هانا آرنت، ترامپ یک رهبر توتالیتر نیست، اما بعضی عناصر تشکیل دهنده شخصیت توتالیتر را در خود دارد.  اولین خصویت ترامپ این است که هدف سیاسی مشخصی برای فعالیت های خود ندارد، زیرا اگر هدف مشخصی می داشت با رسیدن به هدف باید فعالیت او به پایان می رسید.  ترامپ همچنین خود را نماینده و سخنگوی گروهی از مردم نامیده است و این اقدام برای فعالان سیاسی بسیار خطرناک است، زیرا چنین عملی به این معناست که برای ترامپ بسیج مردم مهم تر از رسیدن به هدف سیاسی است.    هیچ کس نمی داند که ترامپ در آینده چه سیاستی را اعمال خواهد کرد. او هرروز نظر خود را تغییر می دهد و همواره تنها به این نکته می اندیشد که چگونه مردم را بسیج و با خود همراه کند؛ اقدامی خطرناک که با شکستن بسیاری از معیارهای موجود در جامعه همراه است.  ترامپ هرروز در پی طرح جنجال دیگری است تا بتواند مردم را در کنار خود داشته باشد. و هرچه این طرح ها جنجالی تر و معیارشکن تر باشند برای او بهتر است.  هانا آرنت می گفت چنین خصوصیاتی بخصوص در دوران جدید افزایش خواهد یافت.  هانا آرنت، این موضوع را چگونه تئوریزه کرده است؟  هانا آرنت در کتاب ریشه های توتالیتاریسم به طور مشروح در باره منشاء تمامیت  خواهی در دوران مدرن می نویسد و بی هویتی، تنهایی و بی ریشگی را از عناصر اصلی توتالیتاریسم می نامد. آرنت می گوید نسل او نخستین نسل در تاریخ است که بدون اعتقاد به سنت، دین یا هنجارهای خانوادگی که سبب تحکیم شخصیت انسان می شوند، رشد کرده است. او می گوید به همین دلیل زندگی این نسل به شدت سخت و پردرد شده است.  نیچه در جایی گفته است انسان حاضر است هر دردی را بپزیرد اگر دلیلی برای آن بیابد. و  هانا آرنت می گوید انسان مدرن به خاطر از دست دادن اعتقادات اش به سنت، دین یا هنجارهای خانوادگی و تعلق نداشتن به گروهی اجتماعی می کوشد خود را با جنبشی درآمیزد و با آن حرکت کند و از این راه زندگی خود را معنا بخشد.  هانا آرنت می گوید ترامپ به مردم، جهانی پراز دروغ را وعده می دهد. او دروغ می گوید و نظر خود را به طور منظم تغییر می دهد. اما مردم در جهانی نامطمئن کسی را می بینند که وعده اطمینان به زندگی را به آنها می دهد.  ترامپ کسی است که قرار است مردم را در روز های سخت زندگی شان به سوی خوشبختی هدایت کند. در چنین شرایطی مردم به هیچ وجه نمی خواهند خود را با محتوای دروغ های او سرگرم کنند و به دنیای واقعی با تمام مشکلات آن برگردند.    من او را رهبری پوپولیست می بینم که ادعا می کند: «من تنها کسی هستم که می تواند مشکلات را حل کند.» او خصوصیات خطرناک زیادی دارد؛ خصوصیاتی که هنوز نمی توان از آنها به عنوان مشخصات فاشیستی یا توتالیتر یاد کرد. این خصوصیات اما می توانند به راحتی تغییر یابند، اگر ما مراقب اوضاع نباشیم.  شما مراقبت را پیشنهاد می کنید: آیا  هانا آرنت، پیشنهادی می کند که با چنین خصوصیات خطرناکی چه باید کرد؟  خطر واقعی این است که ترامپ هیچ معنایی برای واقعیت ها و کلام قائل نیست. او می تواند امروز چیزی بگوید و فردا چیزی متضاد با آن چه امروز گفته است. او می تواند هم زمان آن چه دیروز گفته است را به شدت رد کند.  من فکر می کنم اشتباهی که مخالفان ترامپ نسبت به او مرتکب می شوند این است که به او خصوصیت هایی نسبت می دهند که هنوز در او دیده نمی شود. چپ ها مثلا می گویند که او یک نژادپرست یا ضدیهود است. او اما دست کم در فرم کلاسیک آن نه نژادپرست است، نه ضد یهود.  طرفداران ترامپ در چنین شرایطی می توانند اعتراض کنند که چپ ها دروغ می گویند. آنها واقعیتی دروغین برای خود ساخته اند. و حقیقت این است که طرفداران ترامپ با این اظهار نظر حق دارند.بیش از دو سال است که گنجینه‌های فرهنگی شبه‌جزیره کریمه در هلند نگهداری می‌شوند. این آثار به که تعلق دارند؛ اوکراین یا روسیه که کریمه را به اشغال خود درآورده است؟ حال دادگاهی در هلند در این باره رای صادر کرده است.اوکراین و روسیه گنجینه هایی را که موزه باستان شناسی دانشگاه آمستردام در سال ۲۰۱۴ در نمایشگاهی تحت عنوان شبه جزیره کریمه: طلا و اسرار دریای سیاه ارائه کرده بود، از آن خود می دانند.  موزه باستان شناسی آمستردام با ۴ موزه در شبه جزیره کریمه و همچنین یک موزه در کیف قراردادی مبنی بر قرض گرفتن این آثار فرهنگی و نمایش آنها بسته بود.  یکی از آثار نفیس این مجموعه کلاه خودی متعلق به دوران سکاها است که که قدمت آن به ۲۴۰۰ سال پیش برمی گردد. جواهرات، کارهای دستی و همچنین غلافی از طلا از جمله دیگر آثار این گنجینه ی کهن هستند.  موزه آلارد پنیرسون در آمستردام که محل برگزاری نمایشگاه مزبور بود، پس از اشغال شبه جزیره ی کریمه توسط روسیه آثاری را که امانت گرفته بود، باز پس نداد. ۴ موزه ی کریمه مدعی بودند که این گنجینه به آنها متعلق است.  اوکراین نیز به نوبه خود خواستار بازپس گرفتن این آثار شد، با ذکر این استدلال که این گنجینه ی فرهنگی دارایی ملی اوکراین محسوب می شود و نباید به دست روس ها بیافتد.  هشدار روسیه  روسیه نیز در این شرایط وارد کشمکش شد. ولادیمیر مدینسکی، وزیر فرهنگ روسیه هشدار داد که بازپس دادن این گنجینه به اوکراین به معنای دزدی مطلق است.  حال دادگاهی در هلند در این باره تصمیم گیری کرده است. طبق حکم صادره این گنجینه ی فرهنگی به کشوری تعلق دارد که آن را به موزه باستان شناسی آمستردام امانت داده است؛ یعنی اوکراین.  آثار نفیس و کهن این مجموعه تاریخی در حال حاضر در کمال دقت بسته بندی شده و در مکانی نامعلوم نگهداری می شوند تا بحث حقوقی بر سر آن کاملا حل و فصل شود.  انتظار می رود که کشمکش روسیه و اوکراین بر سر این مجموعه ادامه یابد، چرا که روسیه اکنون می تواند از دادگاه در مورد رأی صادره درخواست تجدید نظرکند.انستیتو گوته آلمان در نظر دارد در منطقه قفقاز کلاس‌های آلمانی خود را توسعه دهد. موضوع پناهندگان و جذب آنها در آلمان سبب شده که علاقه به یادگیری زبان و فرهنگ آلمانی به شدت در این منطقه جهان افزایش پیدا کند.یوهانس ابرت، مدیرعامل انستیتو گوته اعلام کرد که در پی تصمیم به توسعه فعالیت های این موسسه فرهنگی در منطقه قفقاز در سال آینده میلادی (۲۰۱۷) یک مرکز این انستیتو در باکو، پایتخت جمهوری آذربایجان و یک مرکز آن نیز در ایروان، پایتخت ارمنستان افتتاح خواهد شد.  مدیرعامل انستیتو گوته که روز دو شنبه (۲۲ آذر  ۱۲ دسامبر) در کنفرانس مطبوعاتی سالانه این موسسه در برلین سخنرانی می کرد، گفت که مجلس نمایندگان آلمان بوندس تاگ برای تحقق این برنامه سه میلیون یورو برای سه سال آینده در اختیار انستیتو گوته قرار داده است.  البته انستیتو گوته از سال ۱۹۹۴ با یک موسسه آموزش زبان آلمانی در باکو و ایروان فعالیت می کند و در سالن ها و کلاس هایش به آموزش زبان و فرهنگ آلمانی به علاقمندان می پردازد. هدف از تاسیس این مراکز فرهنگی اضافی تقویت برنامه های مختلف فرهنگی برمبنای موازین انستیتو گوته خواهد بود.  یوهانس ابرت، مدیرعامل انستیتو گوته در این باره گفت: «با این برنامه می خواهیم هنرمندان و فرهنگ سازان آذربایجان و ارمنستان را تقویت کنیم و امکانی باشیم برای گفت وگوی خلاق فرهنگ ها.  کلاوس دیتر لهمان، رئیس انستیتو گوته نیز در این باره گفت از دیگر هدف های توسعه انستیتو گوته ادامه برنامه  اقامتگاه فرهنگی خواهد بود. در نوامبر سال جاری میلادی ویلا سُل نخستین اقامتگاه فرهنگی انستیتو گوته در آمریکای جنوبی در سالوادور دا باهیا، بزرگ ترین شهر ساحلی شمال شرق برزیل و مرکز ایالت باهیای این کشور تاسیس شد.   ویلا سُل اقامتگاه فرهنگی انستیتو گوته، نخستین مرکزی است که در آن هنرمندان، فرهنگ سازان، دانشمندان و ناشران آلمان و دیگر کشورهای جهان در آن جمع می شوند و به گفت وگو در باره موضوع های مورد علاقه خود و جهان می پردازند.  برونو گروس، مدیر بازرگانی انستیتو گوته نیز در باره افزایش علاقمندی به کلاس های آموزش زبان آلمانی این موسسه گفت این علاقمندی در کشورهای شمال آفریقا، آسیا و جنوب شرق اروپا به شدت افزایش یافته است.  مدیر تجاری انستیتو گوته در ادامه تاکید کرد که این موسسه در سال جاری میلادی از امتحانات زبان و دوره های آنلاین آموزش زبان آلمانی ۱۳۷ میلیون یورو درآمد داشته و به این ترتیب توانسته است ۶ ۳۴ درصد از مخارج خود را تامین کند.  بودجه سالانه انستیتو گوته در سال جاری میلادی  ۳۹۶ میلیون یورو بود که ۲۳۸ میلیون یوروی آن را وزارت امور خارجه آلمان در اختیار این موسسه فرهنگی قرار داده بود.  انستیتو گوته بزرگ ترین موسسه فرهنگی آلمان است. این موسسه ۱۵۹ شعبه در ۹۸ کشور دارد. انستیتو گوته همچنین در همکاری با موسسات فرهنگی نزدیک به خود در مجموع هزار مرکز فرهنگی را در کشورهای مختلف جهان اداره می کند.  مجسمه بزرگ گوته در کره جنوبی  تنها انستیتو گوته نیست که مورد توجه کشورهای مختلف جهان قرار دارد. مردم این کشورها به گوته، شاعر، ادیب، نویسنده و سیاست مدار شهیر آلمان احترامی ویژه می گذارند. یوهان ولفگانگ فون گوته یکی از بزرگان فرهنگ قرن های هجدهم و نوزدهم اروپا و جهان است.    اکنون لوته، شرکت بزرگ کره جنوبی در نظر دارد در جلوی ساختمان جدید شرکت خود در سئول، پایتخت کره جنوبی، مجسمه ای بزرگ از گوته قرار دهد. شرکت لوته در سال ۱۹۴۸ با تولید آدامس شروع به کار کرد. این شرکت در حال حاضر یکی از پرفروش ترین موسسات تولیدی، تجاری و مالی در آسیاست.  این مجسمه قرار است شبیه مجسمه ای از گوته باشد که در برلین قرار دارد. قرار بر آن است که مجسمه شش متری گوته در کنار هنرمندان بزرگ کره قرار گیرد و به گونه ای بر گفت وگوی فرهنگ ها در این کشور تاکید کند.فهرست نهایی نامزد‌های جوایز گلدن گلوب ۲۰۱۷ اعلام شد و فیلم فروشنده ساخته اصغر فرهادی در بخش بهترین فیلم خارجی با چهار فیلم دیگر رقابت خواهد کرد. این فیلم همچنین نماینده ایران در جایزه اسکار است.فیلم «فروشنده» تازه ترین ساخته اصغر فرهادی توانست در جمع ۵ نامزد بهترین فیلم خارجی جوایز گلدن گلوب سال ۲۰۱۷ قرار بگیرد.  این فیلم در این بخش با فیلم های «او» و «خدایان» از فرانسه، «نرودا» از شیلی و «تونی اردمن» از آلمان رقابت خواهد کرد. مراسم اعطای جوایز هفتاد وچهامین دوره جوایز سینمایی گلدن گلوب روز یکشنبه (هشتم ژانویه ۲۰۱۷ ۱۹ دی) برگزار خواهد شد.  فیلم «فروشنده» کمتر از دو هفته پیش موفق شده بود که جایزه بهترین فیلم غیر انگلیسی زبان «انجمن نقد فیلم آمریکا» را به دست بیاورد.  فیلم فروشنده با بازی شهاب حسینی و ترانه علیدوستی بحران زندگی مشترک زوجی جوان به نام رعنا و عماد را پس از رخداد ناگواری برای زن داستان، به تصویر می کشد.  این تازه ترین فیلم اصغر فرهادی در جشنواره کن ۲۰۱۶ نیز موفق به دریافت جایزه  بهترین فیلم نامه و بهترین بازیگر مرد شد. این فیلم همچنین نماینده ایران برای اسکار ۲۰۱۷ است.یک پژوهش دانشگاهی نشان می‌دهد مردانی که گرایشی برتری‌جویانه نسبت به زنان دارند، بیشتر در معرض ناراحتی‌های روانی هستند. آنها تصویری نیرومند از خود ارائه می‌دهند، اما روح و روان آنها از سلامت دور است.کارشناسان میان رفتار سکسیستی، ماچویی و برتری جویی جنسی با برخی از روان پریشی های رایج در میان مردان رابطه ای نزدیک می بینند.  پژوهش گسترده ای که بر پایه ۷۰ پروژه مطالعاتی در طول ۱۱ سال متمادی صورت گرفته، می گوید: مردان ماچو و قلدرمآب، برخلاف ظاهر نیرومند، روح و روانی رنجور دارند. بنا بر این پژوهش مردانی که سخت به تصورات سنتی در باره نقش های اجتماعی زن و مرد پایبند هستند بیش از مردان دیگر در معرض بیمارهای روانی و افسردگی قرار دارند.  جول وانگ، استادیار دانشگاه ایندیانا و سرپرست این پروژه تحقیقاتی، می گوید: «رفتار این گونه مردان که خود را حاکم بر زنان می پندارند، تنها به بی عدالتی اجتماعی منجر نمی شود، بلکه تاثیرات و پیامدهای روانی و ذهنی مخربی برای خود آنها دارد.»  در این پژوهش رفتار اجتماعی نزدیک ۲۰ هزار مرد سفیدپوست در طول ۱۱ سال، از ۲۰۰۳ تا ۲۰۱۳ مورد بررسی قرار گرفته است.  تحقیق نشان می دهد هرچه مردان به تظاهرات سنتی مردانه گرایش بیشتری داشته باشند، از نظر روحی ضعیف تر هستند و به کمک روانی بیشتری نیاز دارند.  برخی از نورم ها یا هنجارهای شناخته شده  مردانه عبارتند از: بی بندوباری جنسی، برتری جویی، تظاهر به بیرحمی و سرسختی عاطفی، پرخاشجویی، اعتماد به نفس افراطی و حمایت سلطه جویانه از زنان.  بیشتر بخوانید: جوک های جنسیتی؛ خشونت کلامی علیه زنان  افسردگی و اعتیاد  به نظر کارشناسان مشکل بزرگ این است که همین افراد که از ناهنجاری های روحی رنج می برند، به دلیل روحیه غرورآمیز و خودخواهانه از مراجعه به متخصصان خودداری می کنند. در نتیجه به جای درمان ناراحتی هایی مانند افسردگی، به مشروب و مواد مخدر پناه می برند.  پیروزی دونالد ترامپ در انتخابات ریاست جمهوری ایالات متحده، روحیه قلدری مردانه را در مرکز تحقیقات روانی قرار داده است. در نطق های ترامپ در جریان کارزار انتخاباتی رگه هایی از سکسیسم بروز کرد، که مورد انتقاد فعالان رهایی زنان قرار گرفت.نسخه‌ای از کتاب شازده کوچولو چاپ سال ۱۹۴۳ در یک حراجی در پاریس حدود ۹۰ هزار یورو فروش رفت. آنتوان دو سنت‌اگزوپری این کتاب را به دوستش هدیه کرده بود. هویت خریدار فاش نشده است.یک خریدار ناشناس شامگاه شنبه (۳ دسامبر ۱۳ آذر) با پرداخت ۸۹ هزار و ۴۶۷ یورو صاحب نسخه ای کمیاب از کتاب معروف شازده کوچولو شد. به گفته دست اندرکاران این حراج آنتوان دو سنت اگزوپری این نسخه را به دوستش هدیه کرده بود. این کتاب حاوی دستخط اگزوپری و شماری از نقاشی های اوست.  کتاب شازده کوچولو برای نخستین بار در آوریل ۱۹۴۳ توسط انتشاراتی رینال و هیچکاک در نیویورک منتشر شد ؛ شهری که اگزوپری در آن زمان در آن اقامت داشت.  این کتاب تا کنون به ۲۷۰ زبان و گویش محلی ترجمه شده و بیش از ۱۴۵ میلیون نسخه از آن در سراسر جهان به فروش رفته است. شازده کوچولو داستان پسرکی است که از سیارکی دوردست می آید و برای اکتشاف سیارک های دیگر خانه را ترک کرده است. سنت اگزوپری در شازده کوچولو ارزش های اخلاقی، شناختش از جهان و انتقادش از سقوط اخلاقی جوامع در دوره جنگ جهانی دوم را در داستانی تأثیربخش و به زبان ادبی شیوا بیان کرده است.  آنتوان دو سنت اگزوپری در سال ۱۹۰۰ در شهر لیون زاده شد. در جریان جنگ جهانی دوم، یک سال پس از انتشار شازده کوچولو، هواپیمای این نویسنده و خلبان فرانسوی طی پروازی اکتشافی بر فراز دریای مدیترانه در نزدیکی شهر تولون سقوط کرد. سنت اگزوپری به این ترتیب هرگز موفق نشد شاهد موفقیت جهانی شازده کوچولو باشد.  کتاب شازده کوچولو در ایران توسط مترجم های مختلفی به فارسی برگردانده شده است که معروف ترین آنان متعلق به احمد شاملو و ابوالحسن  نجفی است.نجات دریاچه ارومیه زمانی اولویت برنامه دولت روحانی بود. اکنون وضعیت بهبود نیافته و دولت به‌ جای نجات دریاچه مشغول مبارزه با پیامدهای خشکی آن است. آرتمیا، تنها جاندار سخت‌پوست این دریاچه هم به زودی کاملاَ نابود می‌شود.دولت حسن روحانی ۱۷۰۰ میلیارد تومان اعتبار برای نحات دریاچه ارومیه تصویب کرد. اما خلیل ساعی  دبیر ستاد احیای دریاچه ارومیه تائید کرده است که از این مقدار تاکنون فقط ۳۰۰ میلیارد تومان برای احیا و نجات دریاچه تخصیص  یافته است.  به گفته کارشناسان نتیجه عدم تامین بودجه درنظرگرفته شده، عملی نشدن بسیاری از پروژه های احیای دریاچه ارومیه بوده است. دولت به جای نجات دریاچه مشغول مبارزه با پیامدهای خشکی آن از جمله تثبیت ریزگردها و مالچ پاشی است.  دکتر ناصر آق، بنیان گذار پژوهشکده آرتمیا و آبزیان در ایران که کار و فعالیت اش با حیات دریاچه ارومیه ارتباط دارد، هشدار می دهد عدم پرداخت بودجه مصوبه دولت سبب متوقف ماندن پروژه  های مربوط به احیا دریاچه ارومیه شده است.  اما این کارشناس هنوز امیدوار است و می گوید: «ما تا پایان سال مالی جاری انتظار داریم که دولت بودجه ای را اختصاص بدهد، چون که پروژه های مربوط به احیای دریاچه ارومیه متوقف شده است. از طرف دیگر ۷۵ درصد کاهش بارندگی داشتیم. ما هم مشکل مالی داریم و هم اینکه طبیعت ما را یاری نمی کند. وضعیت دریاچه در حال حاضر خوب نیست و اگر شرایط ادامه پیدا بکند بازهم در آینده بدتر خواهد شد.»  قوانین دست و پاگیر  دکتر نصرت حیدری کارشناس ارشد بومی که سال هاست در رابطه با دریاچه ارومیه کار می کند به مشکل قوانین دست و پاگیر دولتی اشاره می کند و می گوید: «دریاچه ارومیه پارک ملی اعلام شده و پارک های ملی تحت نظارت اداره محیط زیست هستند و قوانین خاصی دارند.»  به نظر او در احیای دریاچه ارومیه و بهره برداری از آن نوعی تضاد وجود دارد. از یک طرف قوانین سفت و خشک پارک ملی برای حفظ دریاچه ارومیه و از طرف دیگر منفعت های اقتصادی استان های آذربایجان غربی و شرقی و ارومیه وجود دارد که می توان بهتر از آن استفاده کرد.  حیدری به دویچه وله می گوید: «به عنوان یک متخصص محلی باید بگویم موانع محیط زیستی همکاران ما در تهران مانع این کار شده است. آنها باید سعی کنند یک مقدار به قوانین انعطاف بدهند تا در برداشت نمک، استحصال املاح و لجن موانعی ایجاد نشود. من امیدوارم بتوانیم با انعطاف قوانین زیست محیطی بشود واحدهای تولیدی ایجاد کرد تا اشتغال زایی هم بشود.»  نصرت حیدری عضو هیئت علمی دانشگاه ارومیه است و در انستیتوی ماکس پلانک گوتینگن آلمان کار کرده است. او دارای تخصص در شیمیدریا، دریاچه ارومیه و شورآبه هاست.  حیدری در ادامه به دویچه وله می گوید: «ما در اینجا دارای املاح بسیار با ارزشی هستیم مثل منیزیم، پتاسیم و ترکیبات متفاوت. ما روی برم (عنصر شیمیایی معدنی که در آب های شور و نمک دریا پیدا می شود) کار کردیم و اینها استفاده های عظیم صنعتی دارند ولی ما منتظر مجوزهای ادارات محیط   زیست هستیم. من به عنوان یک کارشناس شیمی دریا اطمینان دارم که با توجه به این املاح می توانیم بهره برداری اقتصادی بکنیم.»  خشکسالی مالی   اما این کارشناس هم از دولت انتقاد می کند که بسیاری از پروژه های مربوط به احیای دریاچه در زمینه آب و زراعت تحت تاثیر خشکسالی مالی دولت قرار گرفته است. حیدری می گوید: «ما ضعف بودجه مالی داریم ولی برای شیمیدریا این بودجه مالی نمی تواند تاثیرعمده ای داشته باشد، چون برای شیمی دریا ما چشممان به خود سرمایه گذاران محلی یعنی بخش خصوصی است تا بخش دولتی.»  هر دو کارشناس امور دریاچه ارومیه هشدار می دهند که در مجموع ۱۰ میلیارد تن نمک در این دریاچه بوجود آمده و ریزگرد نمک ارومیه ۵ میلیون نفر را در معرض خطر قرار داده است.  آنها همچنین روی این مسسله هم تاکید می کنند که دولت باید همزمان با تلاش برای احیا و نجات دریاچه ارومیه با پیامدهای خشکی و شور شدن بیش از حد آب آن مبارزه کند.  خطر نابودی آرتمیا  از سوی دیگر آرتمیا، تنها جاندار دریاچه ارومیه که فقط در آب بسیار شور زندگی می کند هم بزودی با بروز فصل سرمای زمستان کاملا نابود خواهد شد. ظاهرا دولت بجای نجات دریاچه ارومیه به فکر مبارزه با پیامدهای آن برآمده است.  بلایای شور شدن بیش ازحد آب دریاچه ارومیه و خشک شدن آن دامن آرتمیا را هم گرفته است. آرتمیا جانداری سخت پوست است که در دریاهای شور زندگی می کند. زمانی دریاچه ارومیه در دنیا بزرگترین زیستگاه این جاندار به حساب می آمد. مقدار آن ولی امروزه به کمترین درجه رسیده و کارشناسان درباره نابودی کامل آن در زمستان امسال به دولت هشدار داده اند.  آرتمیا سخت پوست کوچکی است که پس از بلوغ طول آن به یک سانتی متر می رسد. این موجود به غذای زنده معروف است و آن را به صورت زنده به ماهی و میگو و آبزیان مختلف می دهند.  دکتر ناصر آق، بنیان گذار پژوهشکده آرتمیا و آبزیان در ایران این موجود را یک محصول استراتژیک به حساب می آورد و می گوید اگر آرتمیا امروز به هردلیلی در دنیا نابود شود پرورش میگو، ماهیان دریایی و ماهیان خاویاری به طور کلی متوقف خواهد شد زیرا همه اینها در یک مرحله از حیات خود ۱۰۰ درصد وابسته به آرتمیا هستند.  رئیس پژوهشکده آرتمیا و آبزیان به دویچه وله می گوید از سال ۱۳۷۴ در دانشگاه ارومیه با تاسیس یک مرکز تحقیقات آرتمیا و آبزی پروری پژوهش خود را آغاز کرده است. او در اکثر استان ها طرح های آزمایشی مربوط به پرورش آرتمیا را اجرا کرده است.  این استاد دانشگاه در ارومیه اضافه می کند، در حدود صد کار پژوهشی در مقاطع فوق لیسانس و دکترا در زمینه آرتمیا در دانشگاه ارومیه انجام شده است. دکتر آق ادامه می دهد فعلا در منطقه کرمان آرتمیا را به صورت صنعتی تولید می کنند و به کشورهای منطقه آذربایجان، ترکمنستان، روسیه و کریمه هم خدماتی در زمینه پرورش آرتمیا ارائه می دهند.​​​​​​​پارلمان آلمان با اکثریت آرا قانون هزینه خاموشی و تخریب ایمن راکتورهای اتمی در این کشور را به تصویب رساند. بر اساس این قانون هزینه توقف کار این نیروگاه‌ها بر عهده خود آن‌هاست.طبق قانونی که روز پنچشنبه ۱۵ دسامبر (۲۵ آذر) در پارلمان آلمان به تصویب رسید شرکت های بزرگ اتمی این کشور هزینه توقف کار و اسقاط ایمن ساختمان راکتورهای اتمی را برعهده خواهند گرفت. در مقابل دولت آلمان باید برای زباله های اتمی انبارگاه های موقت و پایدار ایمن بیابد.  قانون تصویب شده در مجلس، دولت و شرکت های بزرگ اتمی آلمان را موظف به پذیرش بخشی از هزینه سنگین خاموشی راکتورهای اتمی آلمان کرده است. طرح این قانون از سوی احزاب موتلفه شرکت کننده در دولت آلمان (احزاب دمکرات مسیحی ، سوسیال مسیحی و سوسیال دمکرات) و همچنین حزب سبزهای آلمان به پارلمان ارائه شده بود که در جای خود استثنایی در مجلس آلمان محسوب می شد.  میشائل فوکس، مسئول بخش اقتصادی حزب دمکرات مسیحی که خود از مخالفان سرسخت حزب سبزها در آلمان است در تمجید از این همسویی گفت: «این همکاری مثبت میان جناح های مختلف در پارلمان امری نادر است که من نمونه آن را به یاد نمی آورم.»  این سیاستمدار در باره تقسیم مسئولیت  و هزینه ها میان شرکت های بزرگ اتمی و دولت نیز گفت: «در درجه اول مدیران شرکت های اتمی مسئول خاموش کردن و اسقاط ایمن ساختمان راکتورها و همچنین تبدیل مساحت زیر پوشش راکتورها به زمین های چمن  کاری شده هستند. آن ها باید هزینه این کار را تقبل کنند. شرکت های اتمی بزرگ به این دلیل بودجه ای به مبلغ حدود ۱۷،۸ میلیارد یورو را کنار گذاشته اند. دولت در مقابل هزینه انبارموقت و پایدار ایمن زباله های اتمی را از خزانه پرداخت خواهد کرد.» شرکت های اتمی در مجموع موظف به پرداخت هزینه حدود ۲۴ میلیارد دلار خواهند بود. هزینه کل انبار زباله های اتمی حدود ۴۸ میلیارد دلار تخمین زده می شود.   زیگمارگابریل، وزیر اقتصاد آلمان از حزب سوسیال مکرات نیز این توافق را تحسین کرد و آن را نمونه ای از به رسمیت شناختن جنبش مخالفت با استفاده از انرژی اتمی خواند. او گفت این توافق باعث می شود که شرکت های بزرگ اتمی مسئولیت خود را در خاموش کردن راکتورها در آلمان بر عهده گیرند. به گفته وزیر اقتصاد آلمان با تصویب این قانون والدین آینده ایمن کودکان خود را تضمین خواهند کرد.  در حالی که حزب سبزها تنها برخی وظایف تکمیلی را در برابر دولت گذاشته است، حزب چپ ها از اساس مخالف این قانون است و سخنگوی  آن گفته است که این حزب نگران  آن است که «بازهم سودها به جیب های خصوصی سرازیر شوند و ضررها از جیب عموم پرداخت شوند.»  بیشتر بخوانید: آغاز بررسی شکایت شرکت های اتمی آلمان برای دریافت غرامت  بنا بر قانونی که در آلمان در سال ۲۰۱۱ و پس از فاجعه فوکوشیمای ژاپن تصویب شد، همه نیروگاه های اتمی آلمان تا سال ۲۰۲۲ خاموش می شوند و این کشور به طور کامل از استفاده از انرژی هسته ای چشم می پوشد. همین مسئله باعث شد که شرکت های . و  و  که در آلمان صاحبان اصلی نیروگاه های اتمی را تشکیل می دهند به دادگاه قانون اساسی شکایت کنند و گفتند که اگرچه خواهان لغو قانون ۲۰۱۱ نیستند، ولی این قانون در حکم مصادره اموال کارآمد و سودآور آنهاست و دولت باید بابت آن غرامت بپردازد.اتحادیه اروپا بهره‌برداری اولیه از سامانه مکان‌یاب جغرافیایی موسوم به گالیله را آغاز کرد. با نصب چهار ماهواره دیگر در نوامبر ۲۰۱۶ اکنون ۱۸ ماهواره از مجموع ۳۰ ماهواره این سامانه آماده بهره‌برداری هستند.بهره برداری اولیه از سامانه مکان یاب جغرافیایی اروپا موسوم به گالیله روز پنج شنبه (۲۵ آذر  ۱۵ دسامبر) آغاز شد. گالیله با سیستم آمریکایی مشابه یعنی جی پی اس رقابت خواهد کرد. این سیستم که قرار است در نهایت ۳۰ ماهواره در اختیار داشته باشد، در امر خدمات نجات بخش در کوه و دریا نیز به کار می رود.  از این سامانه همچنین می توان در سیستم های خطریاب خودروها استفاده کرد. گفته می شود این سامانه به کار دولت ها نیز می آید در شرایط بحران هایی چون حملات تروریستی. اما مهم ترین عرصه فعالیت این سامانه در بخش خصوصی و تجاری خواهد بود.  به این ترتیب اتحادیه اروپا به یکی از هدف های خود برای دست یابی به یک سامانه مکان یاب جغرافیایی کارا نزدیک تر شده است.  شانزدهم نوامبر  سال ۲۰۱۶ ساعت شش صبح: ۱۰ حامل پرتابِ آریانه ۵ از گویان فرانسه به فضا پرتاب شد. این حامل پرتاب، چهار ماهواره  که هر کدام ۷۳۸ کیلوگرم بودند را با خود به فضا برد و در مدار صحیح قرار داد. اکنون این چهار ماهواره تنظیم شده و آماده بهره برداری شده اند.  آریانه ۵ متعلق به آژانس فضایی اروپا با این سفر رکورد فعالیت خود را نیز شکست. تاکنون سابقه نداشته که حامل پرتاب آریانه ۵ بتواند این همه ماهواره با این وزن سنگین را به فضا منتقل کند.  انتقال چهار ماهواره  به فضا هفتادوپنجمین ماموریت آریانه ۵ بود که با موفقیت انجام شد و این پرواز رکوردی بود برای این راکت. آریانه ۴ که پیش از آریانه ۵ فعالیت می کرد توانسته بود در مجموع ۷۴ پرواز موفقیت آمیز را پشت سر گذارد.  سامانه مکان یاب جغرافیایی بسیار دقیق گالیله یکی از طرح های مهم اتحادیه اروپاست. این سامانه در مقایسه با سیستم آمریکایی مشابه یعنی جی پی اس اس که ۲۰ ساله است، مدیریت غیرنظامی دارد و برای اهداف خصوصی و تجاری به وجود آمده است.   خطای سامانه مکان یاب گالیله به نسبت جی پی اس آمریکا بسیار کمتر است. در حالی که خطای جی پی اس تا حدود ۱۵ متر است، خطای گالیله در آخرین مرحله خود با فعالیت حدود ۳۰ ماهواره حدود چهارمتر خواهد بود.  این درجه خطا در سامانه مکان یاب گالیله می تواند در ارتباط با نهادها و مشتریان تجاری حتی به چند سانتیمتر نیز کاهش یابد. به این ترتیب می توان هدایت یک خودرو، یک کشتی یا یک هواپیما را به راحتی بدون شخص هدایت کننده این وسایل نقلیه انجام داد.  قرار است تا سال ۲۰۱۸ میلادی شمار ماهواره های فعال سامانه مکان یاب جغرافیایی گالیله به ۲۴ عدد برسد و با این تعداد ماهواره، امکان فعالیت کامل این سامانه بوجود خواهد آمد.    وزارت دفاع آمریکا در آغاز به خاطر خطای پائین سامانه گالیله مخالف این پروژه بود. وزارت دفاع آمریکا نگران بود که مخالفان ناتو از این سامانه  دقیق تر از جی پی اس علیه این کشور استفاده کنند. اما با یافتن راهکاری برای رفع این خطر، آمریکا از مخالفت با سامانه گالیله دست برداشت.  شرکت کشورهای دیگر در پروژه  گالیله   سامانه مکان یاب جغرافیایی گالیله تنها متعلق به کشورهای عضو آژانس فضایی اروپا نیست. در این پروژه کشورهای دیگری چون هند، اسرائیل، مراکش، عربستان سعودی، کره جنوبی و اوکراین نیز سهیم هستند. همچنین چین که خود با طرح ارسال ماهواره آزمایشی خود موسوم به بای دو سرگرم است، در سامانه یاد شده سهیم است.  روسیه نیز که دارای سامانه مکان یاب جغرافیایی گلوناس است، در پروژه سامانه گالیه به طور غیرمستقیم شرکت کرده است.نوزادان نارس برای رشد مناسب نیاز بسیار بیشتری به تماس تنگاتنگ جسمی و آغوش مهربان دارند. پژوهشی جدید نشان می‌دهد که ایجاد چنین شرایطی سال‌ها بعد هم می‌تواند پیامدهای مثبتی برای این نوزادان داشته باشد.نوازش، در آغوش کشیدن و تماس بدنی تنگاتنگ با نوزادان زودرس می تواند دهه ها بعد نیز در زندگی و رشد آنان تأثیر مثبت و تعیین کننده بگذارد. این نتیجه گیری از تحقیقی طولانی مدت در رابطه با باصطلاح روش کانگورویی حاصل شده است. این تحقیق با حمایت پژوهشگران کانادایی در بوگوتا، پایتخت کلمبیا و با حمایت دولت کانادا انجام گرفته است.  روش کانگورویی همانگونه که از نامش پیداست، به روشی گفته می شود که در آن مادر یا حتی پدر مانند کانگورو نوزادشان را در تماسی مستقیم با پوست خود بر سینه حمل می کنند. در این روش مراقبت، نوزادان نارس و کم وزن همواره بر سینه برهنه ی مادران حمل شده، گرم می شوند و از شیر مادر تغذیه می کنند.  روند پژوهش  اما روش آزمایش شده در کلمبیا بسیار فراتر از این رفته و تمام اعضای خانواده را وارد برنامه خود کرده و به آنها در رابطه با چگونگی رفتار با نوزادشان آموزش داده است.  گروهی از نوزادان نارس تحت کنترل، نوزادانی بوده اند که در هفته های آغازین پس از تولد به شکل معمول در انکوباتور نوزادان قرار داشته اند و گروهی دیگر نوزادانی که با روش کانگورویی نگهداری می شده اند. پژوهشگران این نوزادان را ۱۸ تا ۲۰ سال پس از تولد، سه روز پیاپی به شکلی همه جانبه معاینه کرده اند و پرسش هایی را با آنها در میان گذاشته اند.  پژوهش در مجموع ۲۶۴ نوزاد نارس متولد سال های میان ۱۹۹۳ تا ۱۹۹۶ را در بر می گرفته که وزنی کمتر از ۱۸۰۰ گرم داشته اند.  برتری محسوس گروه کانگورو  مؤلفان پیرامون ناتالی چارپاک از بنیاد کانگورو در بوگوتای کلمبیا می نویسند، نوزادان نارس پرورش یافته با روش کانگورویی در زمینه هایی مختلف به وضوح برتری داشته اند. برای مثال آنها در مقایسه با آنانی که در نخستین هفته های پس از تولدشان در انکوباتور نوزادان نگهداری شده بوده اند، در مجموع پرخاشگری، تکانشگری و بیش فعالی کمتری داشته اند. البته با توجه به اندک بودن شمار این نوزادان در مقایسه با شمار نوزادان نارس جهان، بایستی در نتیجه گیری محتاط بود.  از دیگر نتایج این پژوهش که در مجله تخصصی  منتشر شده، این است که میزان مرگ و میر نوزادان پرورش یافته با روش کانگورویی به گونه ای محسوس پایین تر از میزان مرگ در میان نوزادان نگهداری شده در انکوباتور نوزادان بوده است. همچنین بخش هایی از مغز این دسته از نوزادان که برای روند یادگیری مهم است، رشد بیشتری را نشان می دهد. ضریب هوشی بخصوص نوزادان ضعیف تر هم، پس از ۲۰ سال اندکی بیش از دیگران بوده است.  همچنین روند تحصیلی کودکان رشد یافته با روش کانگورویی بهتر بوده و آنان کمتر در کلاس های درس غیبت داشته اند. این عده در عرصه شغلی نیز موفق تر بوده و در مجموع درآمد بالاتری داشته اند.  پژوهشگران پیامدهای مثبت را از جمله بدینگونه توضیح می دهند که والدین گروه کانگورو با توجه به آموزش هایی که دیده بوده اند، تصور دقیق تری از خواسته های کودکان خود داشته اند و این دانش را مدام به کار بسته اند.  تأثیر مثبت بر خانواده  استفاده از روش کانگورویی بر کل خانواده نیز تأثیری مثبت داشته است. همبستگی بیشتر و فضای صمیمانه تر این تأثیر مثبت را نشان می دهد. علاوه بر این، پیوند زوج ها قوی تر بوده و حتی پدر هم نوزاد نارس اش را به شیوه ی گفته شده حمل می کرده است.  بر اساس آمار سازمان بهداشت جهانی، هر ساله حدود ۱۵ میلیون نوزاد در سراسر جهان تولدی زودرس دارند؛ یعنی پیش از ۳۸مین هفته ی حاملگی مادر به دنیا می آیند.  ناتالی چارپاک تاکید می کند که به این روش مؤثر و علمی که در تمام شرایط قابل اجراست عمیقا باور دارد.  در آلمان نیز روش کانگورویی در بخش های مربوط به نوزادان نارس در بیمارستان ها رایج است؛ روشی که تنها نوزادان از آن سود نمی برند، بلکه پدر و مادر نیز یاد می گیرند که با نوزادانِ به نظر آسیب پذیرِ خود چگونه رفتار کنند، چگونه بر ترس خود از لمس آنها فائق آیند و رابطه ای شایسته با آنها برقرار کنند. بخصوص گاه مادران نوزادان نارس در نهان احساس گناه می کنند، زیرا فکر می کنند که نتوانسته اند فرزندشان را نه ماه در خود حمل کنند.نرخ برابری یورو در قیاس با دلار آمریکا بار دیگر کاهش یافته است. روز پنجشنبه ۱۵ دسامبر ارزش هر یورو به یک دلار و ۴ سنت رسید. افزایش نرخ بهره بانکی در آمریکا عامل کاهش ارزش یورو اعلام شده است.بانک مرکزی آمریکا برای دومین بار پس از بحران مالی این کشور اقدام به افزایش نرخ بهره بانکی کرد. تصمیمی که بی تردید دامنه تاثیر آن کل اقتصاد جهان و به ویژه اقتصاد اروپا را در بر می گیرد. ساعاتی پس از آنکه ژانت یلن، رئیس بانک مرکزی آمریکا خبر افزایش نرخ بهره بانکی در آن کشور را اعلام کرد، از ارزش یورو کاسته شد.  کارشناسان امور مالی و بانکی حتی پیش بینی کرده اند که در صورت تداوم این روند، احتمال اینکه نرخ برابری یورو حتی به کمتر از دلار برسد، منتفی نیست.  کاهش ارزش یورو در برابر دلار آمریکا به معنی آن است که واردات کشورهای اروپایی از کشورهای غیرعضو اتحاد پولی و مالی یورو، گران تر خواهد شد. از جانب دیگر، کاهش نرخ برابری یورو در قیاس با دلار آمریکا باعث آن می شود که کالاهای صادراتی کشورهای حوزه یورو برای سایر کشورها ارزان تر گشته و از این رو می تواند منجر به رونق بیشتر صادرات کشورهای اروپایی شود.  تاثیر پیروزی ترامپ بر بازارهای مالی  روند نزولی نرخ برابری یورو در برابر دلار آمریکا هفته هاست که ادامه دارد. پیروزی دونالد ترامپ در انتخابات آمریکا تاثیری مهم در نرخ برابری دلار و یورو نهاد. تاثیر پیروزی ترامپ بر بازارهای مالی آمریکا در مجموع مثبت بوده است. بازارهای مالی آمریکا امیدوارند که از سیاست های اقتصادی ترامپ در عمل سود ببرند.  بیشتر بخوانید: بانک مرکزی اروپا نرخ بهره بانکی را به صفر رساند  ترامپ در کارزار انتخاباتی و همچنین ظرف هفته های گذشته بارها اعلام کرده است که خواستار کاهش جدی مالیات ها در آمریکا است. از سوی دیگر او خواهان ایجاد تغییراتی در سامانه مالی کشور است به گونه ای که کار موسسات مالی تسهیل شود و همچنین گفته است که تصمیم به سرمایه گذاری میلیاردها دلار در زیرساخت های اقتصادی کشور دارد.  تحلیلگران بازارهای مالی بر این باورند که کاهش ارزش یورو در قیاس با دلار ادامه خواهد یافت. کاهش بیشتر ارزش یورو ناشی از سیاست جدید پولی و مالی بانک مرکزی آمریکا است. ژانت یلن، رئیس بانک مرکزی آمریکا اعلام کرده است که نرخ بهره بانکی در این کشور باز هم افزایش خواهد یافت. این در حالی است که بانک مرکزی اروپا هنوز اقدام به افزایش نرخ بهره بانکی در حوزه یورو نکرده است. از این رو کاهش بیشتر ارزش یورو تا حد رسیدن به برابری با ارزش دلار کاملا ممکن است. پدیده ای که از سال ۲۰۰۲ تا کنون سابقه نداشته است.سازمان خصوصی‌سازی ایران قراردادی را پس از ۷ سال فسخ کرد که رکورد معاملات و واگذاری شرکت‌ها در ایران را شکسته و به یکی از جنجالی‌ترین آنها تبدیل شده بود. طرف قرارداد شرکتی وابسته به سپاه بود.علی اشرف عبدالله پوری حسینی، رئیس سازمان خصوصی سازی ایران، روز سه شنبه (۲۳ آذر ۱۳ دسامبر) اعلام کرد که «قرارداد واگذاری مخابرات ایران ۱۲ روز قبل به علت پرداخت نشدن ۲ یا ۳ قسط از سوی شرکت توسعه اعتماد مبین و برگشت خوردن نزدیک به هزار میلیارد تومان چک آن» فسخ شده است. به گفته ی او، جمع این چک ها ۵ یا ۶ فقره بوده است.  این قرارداد پس از حدود ۷ سال و به دلیل عدم ایفای تعهدات خریدار و اظهار ناتوانی از پرداخت اقساط  فسخ شده است. بدین ترتیب به گفته ی رئیس سازمان خصوصی سازی ایران چاره ای برای این سازمان جز فسخ قرارداد واگذاری مخابرات ایران باقی نماند و اکنون این واگذاری فسخ شده تلقی می شود.  سازمان خصوصی سازی، زیر مجموعه وزارت اقتصادی و دارایی ایران است. اعمال نمایندگی وزارت اقتصاد و دارایی در امر واگذاری ها و عرضه هرگونه سهام، از جمله وظایف و اختیارات این سازمان است. فروش سهام شرکت مخابرات نیز در چارچوب اجرای اصل ۴۴ قانون اساسی صورت گرفته بود که بر اساس آن بایستی شماری از شرکت های تحت کنترل دولت به بخش خصوصی واگذار می شدند. سیاست کلی اجرای اصل ۴۴ قانون اساسی نیز حدود ۱۱ سال پیش توسط مجمع تشخیص مصلحت نظام تنظیم و توسط علی خامنه ای، رهبر جمهوری اسلامی به دولت وقت ابلاغ شد.  سازمان خصوصی سازی پس از فسخ قرارداد واگذاری سهام مخابرات به اعتماد مبین اعلام کرده است که اعاده سهام شرکت مخابرات و مدیریت آن به دولت جهت واگذاری مجدد سهام این شرکت بعدا و از سوی مراجع قانونی اعلام خواهد شد.  تعجب از فسخ قرارداد  هم زمان با اعلام فسخ قرارداد واگذاری سهام مخابرات به اعتماد مبین از سوی سازمان خصوصی سازی، داود زارعیان، معاون امور مشتریان شرکت مخابرات، ضمن تأکید بر اینکه بزرگترین سهامدار مخابرات شرکت توسعه اعتماد مبین است و به همین دلیل این نه شرکت مخابرات، بلکه سهامداران هستند که در رابطه با اعلام فسخ قرارداد واگذاری شرکت مخابرات پاسخگو خواهند بود گفت: «با این حال فسخ قرارداد اعلام شده است؛ اما به نظر نمی رسد که درست باشد».  زارعیان همچنین افزود: «این خبر برای ما هم عجیب است و اصولا سازمان خصوصی سازی نمی تواند چنین کاری کند».  معامله ای شبهه برانگیز  معامله واگذاری بیش از ۵۰ درصد از سهام شرکت مخابرات ایران به شرکت توسعه اعتماد مبین وابسته به سپاه پاسداران در روز ۵ مهر ماه ۱۳۸۸ (۲۷ سپتامبر ۲۰۰۹) انجام گرفت. این قرارداد با شکستن رکورد بزرگترین معامله بورس و واگذاری شرکت ها در ایران، بزرگترین معامله در تاریخ ۴۸ ساله ی بورس تهران لقب گرفت.  کنسرسیوم اعتماد مبین خریدار این سهام بود. شرکت سرمایه گذاری مهر اقتصاد ایرانیان دیگر شرکت کننده در رقابت تصاحب سهام شرکت مخابرات، نیز وابسته به سپاه پاسداران بود.  ارزش سهام خریداری شده ۷۸۰۰ میلیارد تومان، معادل ۸  ۷ میلیارد دلار (به ارزش روز) بود. خبرگزاری های ایران آن زمان نوشته بودند که این معامله تنها ظرف حدود نیم ساعت انجام گرفته است. شرکت مخابرات ایران در سال ۱۳۵۰ با سرمایه ای بالغ بر پنج میلیارد ریال تأسیس شد. در سال ۱۳۸۸ بیش از ۴۷ هزار نفر در این شرکت و زیرمجموعه های آن مشغول به کار بودند.  گزارش های  منتشرشده در رسانه های جمعی ایران در زمان واگذاری سهام شرکت مخابرات به اعتماد مبین نشان می دادند که واگذاری شرکت های دولتی به بخش خصوصی به نحوی بوده که اغلب این شرکت ها به تملک نهادهای حکومتی درمی آمده اند و به گفته ی مصطفی کواکبیان، نماینده وقت مجلس از این جیب به آن جیب می رفته اند. شرکت ها و بنیادهای وابسته به سپاه پاسداران در این میان از اصلی ترین خریداران سهام شرکت های مهم واگذار شده بوده اند.  فروش سهام اصلی مخابرات به شرکت وابسته به سپاه پاسداران در دوره دوم دولت محمود احمدی نژاد و اندک زمانی پس از اعتراضات وسیع به نتیجه ی انتخابات ریاست جمهوری سال ۸۸، زمینه ساز انتقادهای شدیدی علیه دولت او شد. شمار زیادی از کارشناسان اقتصادی، مدیران بخش خصوصی و نیز گروهی از نمایندگان مجلس، دولت دهم را متهم کردند که با واگذاری سهام عمده مخابرات به اعتماد مبین، قصد تقویت نقش سپاه را در اقتصاد کشور داشته است.  حذف رقیب با اشاره نهاد امنیتی  این اعتراضات سرانجام منتهی به احضار شمس الدین حسینی، وزیر اقتصاد وقت، به مجلس شد. دولت وقت همواره متهم بود که در امر واگذاری سهام مخابرات، شرایط لازم را برای رقابت آزاد میان داوطلبان رعایت نکرده است.  حسینی بالاخره در نشست روز ۲۲ تیر ۱۳۸۹ مجلس حاضر شد و ضمن دفاع از اقدام دولت، اعتراف کرد که یکی از داوطلبان خرید سهام شرکت مخابرات به دستور یک نهاد امنیتی از رقابت حذف شده است. او گفت: «در حوزه هایی که نهادهای امنیتی مباحثی را مطرح می کنند و کتبا به ما می نویسند، ما اجرای امر خواهیم کرد. در مورد سهام مخابرات نیز، به درخواست یکی از نهادهای امنیتی، یکی از رقبا از عرصه رقابت حذف شد».  سپس نام شرکت پیشگامان کویر یزد به عنوان رقیب خریداری سهام مخابرات در رسانه ها مطرح شد که گویا به دلیل فقدان صلاحیت امنیتی از سوی سازمان خصوصی سازی از رقابت حذف شد.  در نهایت در آذر ماه ۱۳۸۹ یعنی با گذشت بیش از یک سال از واگذاری سهام مخابرات به شرکت وابسته به سپاه، کمیته تحقیق و تفحص مجلس از عملکرد شرکت مخابرات، در گزارش خود به تشریح شماری از عملکردهای خلاف قانون شرکت یادشده پرداخت.  یکی از محورهای اصلی گزارش به تبیین قانون شکنی در واگذاری بخشی از سهام شرکت مخابرات به بخش خصوصی اختصاص داشت. بر اساس این گزارش، در جریان واگذاری شبهه برانگیز سهام مخابرات، کنسرسیوم پیشگامان کویر یزد یک روز قبل از مزایده کنار گذاشته می شود. اما برای آن که روند واگذاری ظاهر قانونی داشته باشد، کنسرسیوم مهر اقتصاد ایران را به عنوان رقیب اعتماد مبین وارد رقابت می کنند، در حالی که برخی از اعضای این دو شرکت مشترک هستند و اساساَ برای قانونی جلوه دادن مزایده وارد رقابت صوری شده بودند.  کمیته تحقیق و تفحص مجلس با تأکید بر صلاحیت کنسرسیوم پیشگامان کویر یزد به عنوان یکی از شرکت های فعال در امنیتی ترین بخش های مخابرات، حذف آن را غیرموجه و تنها در راستای واگذاری سهام مخابرات به یک مجموعه خاص ارزیابی کرده بود.مجلس شورای اسلامی بررسی لایحه بودجه سال ۱۳۹۶ را آغاز کرده است؛ بودجه‌ای با اما و اگرهای فراوان و پرسش‌های بی‌پاسخ. یک موضوع اما کاملا روشن است و آن افزایش بودجه نهادهای نظامی است.کلیات لایحه بودجه سال ۱۳۹۶ دولت در کمیسیون برنامه و بودجه مجلس تصویب شد. حال نوبت به نمایندگان مجلس رسیده است تا جزئیات این لایحه را مورد بررسی و واکاوی قرار دهند؛ بودجه ای که برای شرایط عادی تنظیم شده است، برای دوره پسا برجام. با امکان صدور نفت و گاز و دوره ای که در آن از فشار تحریم ها کاسته شده باشد. اما آیا واقعا چنین انتظاراتی متحقق خواهند شد؟  لایحه بودجه روز ۱۴ آذرماه رسما توسط حسن روحانی به مجلس شورای اسلامی ارائه شد. بودجه با ۱۰۸۵ هزار میلیارد تومان درآمد و با هزینه ای معادل همین مبلغ. به عبارتی دیگر بودجه ای متوازن و تراز شده با درآمدها. پرسشی که ذهن تحلیلگران مسائل مالی را به خود مشغول می دارد این است که آیا دولت در موقعیتی است که بتواند این چنین دقیق ردیف های درآمدها و هزینه ها را محاسبه کند؟  افزایش ۱۰۰ درصدی بودجه سپاه  با توجه به افزایش تنش در منطقه روشن بود که نهادهای نظامی برای افزایش بودجه خود دولت را زیر فشار قرار خواهند داد. بودجه سپاه و ستاد مشترک ارتش و همچنین بودجه بسیج ظرف سال های گذشته نیز از افزایش قابل ملاحظه ای برخوردار بودند.  روند افزایش چشمگیر بودجه نهادهای نظامی در سال آینده نیز ادامه خواهد داشت. خبرگزاری مهر با مقایسه بودجه نهادهای نظامی لایحه سال آینده و نخستین سال زمامداری دولت روحانی، از رشد ۸۶ درصدی بودجه این نهادها گزارش می دهد.  بیشتر بخوانید: گمانه زنی درباره بهای دلار در بودجه ۹۶ و ارز تک نرخی  بیشترین میزان رشد بودجه مربوط به بودجه سپاه می شود. بودجه مشترک سپاه در لایحه بودجه سال ۹۶ بالغ بر ۲۲ هزار و ۲۴۵ میلیارد تومان پیش بینی شده است که در قیاس با سال ۱۹۹۳، یعنی نخستین سال زمامداری دولت تدبیر و امید، رشدی معادل ۱۰۰ درصد داشته است.  بودجه ستاد مشترک ارتش رشدی ۴۰ درصدی داشته و به ۷۷۷۲ میلیارد تومان در لایحه سال آینده رسیده است. بودجه ستاد فرماندهی کل نیروهای مسلح و همچنین بودجه سازمان بسیج مستضعفین نیز در همین بازه زمانی دو برابر شده است.  لازم به یادآوری است که محاسبه دقیق بودجه نهادهای نظامی جمهوری اسلامی کار دشواری است. علت دشواری محاسبه دقیق بودجه سپاه و ستاد مشترک ارتش را باید در این نکته جست که بخش زیادی از هزینه های نظامی در ردیف های عمرانی و آموزشی مستتر شده و تفکیک دقیق آن ها ممکن نیست.  درآمدهای نفتی  بودجه بر اساس درآمد نفتی معادل ۱۱۱هزار  میلیارد تومان تنظیم شده است. با احتساب سهمیه تعیین شده از سوی اوپک برای تولید نفت خام از سوی ایران، می باید بهای هر بشکه نفت خام بیش از ۵۰ دلار باشد، تا دولت چنین درآمدی را از محل صدور نفت خام کسب کند.  بهای نفت با توجه به نزدیک شدن زمان اجرای تصمیم وزیران نفت کشورهای صادر کننده نفت خام (اوپک) رشدی چشمگیر داشته است. در حال حاضر، بهای هر بشکه نفت برنت دریای شمال به بیش از ۵۷ دلار رسیده است. اگر بهای نفت در این سطح بماند، تامین درآمد پیش بینی شده برای صدور نفت دولت کار دشواری نیست. اما این جا چند پرسش کلیدی وجود دارد که بدون داشتن پاسخ  آن ها امکان ارزیابی دقیق درآمدهای نفتی وجود ندارد.  آیا کشورهای عضو اوپک به تصمیم خود مبنی بر کاهش میزان تولید نفت تا حد یک میلیون و ۲۰۰ هزار بشکه در روز پایبند خواهند ماند؟ اختلافات سیاسی بین عربستان سعودی و ایران و نقش این دو کشور در مناقشات منطقه ای مدت ها بر امکان دستیابی به یک توافق مشترک در زمینه مقابله با سقوط بهای نفت خام سایه انداخته بود.  علی رغم توافق ماه سپتامبر الجزایر و علی رغم تصمیم مشترک همه کشورهای عضو اوپک در نشست ماه نوامبر بسیاری از کارشناسان و تحلیلگران بازارهای جهانی نفت خام، نسبت به پایبندی همه کشورهای عضو در این زمینه تردید دارند.  از سوی دیگر، برخی از تولید کنندگان بزرگ نفت خام غیر عضو اوپک، و از آن جمله، روسیه نیز اعلام آمادگی کرده اند تا با کشورهای عضو اوپک در زمینه کاهش میزان تولید نفت خام همکاری کنند. به عنوان نمونه روسیه متقبل شده که ۳۰۰ هزار بشکه از تولید روزانه خود بکاهد.  همراهی و همکاری کشورهای عضو اوپک و کشورهای غیرعضو امری بی سابقه است و این تردید وجود دارد که در موقع اجرا، همه کشورها به قول و وعده های خود پایبند بمانند.  و سرانجام اینکه، آمریکا در دوره سقوط بهای نفت خام، و به ویژه از سال ۲۰۱۴ به بعد از میزان تولید نفت خام کاسته بود. علت کاهش تولید نفت آمریکا پرهزینه بودن استخراج نفت در این کشور به شیوه فرکینگ اعلام شده است. حال با افزایش مجدد بهای نفت، احتمال افزایش تولید نفت خام این کشور تقویت می شود و همین امر می تواند بار دیگر باعث کاهش بهای نفت خام در بازارهای جهانی شود.  برجام و دولت ترامپ  مشکل دیگری که دولت روحانی برای تنظیم لایحه بودجه با آن روبرو بوده، سیاست دولت جدید آمریکا در قبال توافق هسته ای است. تحریم ها می باید در سایه این توافق هسته ای به تدریج لغو شوند و جمهوری اسلامی وارد گردش مالی جهان شود.  دونالد ترامپ، رئیس جمهور منتخب آمریکا اما در کارزار انتخاباتی خود بارها از سیاست باراک اوباما در مذاکرات هسته ای انتقاد کرده بود و توافق جامع هسته ای کشورهای ۱+۵ با ایران را بدترین توافق نامیده بود. او حتی تهدید کرده بود که در صورت پیروزی در انتخابات این خطای تاریخی دولت اوباما را تصحیح کند.  گرچه ترامپ پس از پیروزی در انتخابات مواضع خود را در قبال توافق هسته ای با ایران تعدیل کرد و در اولویت های صد روز نخست دولت خود، اشاره ای به برجام نداشت، اما بسیاری از تحلیلگران معتقدند که ترامپ و دولت او بار دیگر خواستار مذاکره بر سر این یا آن بند توافقنامه هسته ای با ایران خواهند شد.  بیشتر بخوانید: آلودگی هوای تهران؛ سالانه ۵۸۰۰ قربانی، طرح های نارسا، بودجه کم  در صورت وقوع چنین احتمالی، از شتاب برداشته شدن تحریم ها کاسته خواهد شد و شرکت ها و موسسات مالی اروپایی نیز از ترس تحریم آمریکا با احتیاط بیشتری تن به معامله با ایران خواهند داد. این امر می تواند بر درآمدهای ارزی ایران تاثیر بگذارد و محاسبات لایحه ۹۶ را مخدوش کند.  بهای دلار و نرخ تورم  بهای تبدیل تومان به دلار در لایحه بودجه سال ۱۳۹۶ در قیاس با بودجه سال جاری ۱۰ درصد افزایش یافته و مبنای محاسبه ۳۳۰۰ تومان در ازای هر دلار بوده است. تبدیل ارز در ایران هنوز تک نرخی نیست و همین موضوع محاسبه درآمدها و هزینه های دولت را با مشکل روبرو می سازد.  به عنوان نمونه بهای دلار در بازار ظرف روزهای گذشته ۳۰ درصد بیش از میزان پیش بینی شده در لایحه بودجه سال ۹۵ بوده  است. در لایحه بودجه سال جاری شمسی، هر دلار معادل ۲۹۹۸ تومان پیش بینی شده بود که با نرخ واقعی تبدیل آن در بازارهای ارز کشور بسیار تفاوت می کند.  محمد باقر نوبخت، رئیس سازمان برنامه و بودجه کشور در برنامه تلویزیونی نگاه یک میزان تورم پیش بینی شده در بودجه سال ۹۶ را معادل ۷،۶ درصد اعلام کرد. رشد تولید ناخالص ملی ایران برای سال آینده نیز تقریبا به همین میزان، یعنی ۷،۷ درصد اعلام شده است. به این ترتیب دولت علی رغم تلاش خود برای ایجاد فرصت های شغلی، در سال آینده نیز نمی تواند سیاست اشتغال زایی را اجرایی کند.  رئیس سازمان برنامه و بودجه عنوان کرده که کل فرصت های شغلی ایجاد شده در سال جاری خورشیدی بالغ بر ۳۰۰ هزار مورد بوده است. بدیهی است که این میزان اشتغال زایی نمی تواند از بحران بیکاری در کشور بکاهد.  حال دولت روحانی مبلغ یک و نیم میلیارد دلار برای ایجاد فرصت های شغلی در کلیات بودجه سال آینده پیش بینی کرده است. ولی این رقم عمدتا برای ایجاد کار در روستاها در نظر گرفته شده و هدف از آن جلوگیری از روند مهاجرت به شهرها بوده است.  خودروهای فرسوده و خطوط راه آهن  یکی از مشکلات اصلی کشور آلودگی محیط زیست است و یکی از عوامل اصلی آلودگی محیط زیست نیز فعالیت خودروهای فرسوده در خیابان های شهرهای بزرگ کشور. از این رو دولت در لایحه بودجه سال جاری پیش بینی کرده بود که بیش از ۹۰ هزار خودروی فرسوده را از گردونه فعالیت خارج کند. اگر آمارهای دولتی قابل اعتماد باشند، تا پایان آبان ماه دولت تنها یک سوم از برنامه پیش بینی شده را اجرا کرده است. در لایحه بودجه سال آینده نیز پیش بینی شده که دو طرح مقابله با ریزگردها و همچنین استفاده بیشتر از خودروهای برقی اجرا شود.  از آن گذشته، خطوط راه آهن کشور بسیار فرسوده است و امکان اتصال خطوط راه آهن بسیاری از نقاط کشور به سیستم حمل و نقل بین المللی وجود ندارد. قضاوت در مورد اینکه آیا دولت روحانی خواهد  توانست طبق برنامه تا پایان سال جاری مشکلات خطوط راه آهن استان های همدان، کرمانشاه، رشت و ارومیه را بر طرف کند، موضوعی است که تنها پایان سال می توان درباره آن نظر داد. حال طبق سخنان رئیس سازمان برنامه و بودجه کشور، در لایحه بودجه سال ۹۶ اتصال خطوط راه آهن ایران به شبکه حمل و نقل بین المللی پیش بینی شده است.  افزایش بهای بنزین، گازوئیل و برق  محمد باقر نوبخت، رئیس سازمان برنامه و بودجه اعلام کرده است که بهای بنزین در سال آینده افزایش نخواهد یافت. این در حالی است که پیش  از آن اعلام شده بود، دولت هزینه نوسازی شبکه خطوط لوله انتقال نفت و افزایش ظرفیت تولیدی پالایشگاه های کشور را می باید از محل درآمدهای ناشی از فروش بنزین تامین کند. دولت در صورت صحت این خبر چاره ای جز افزایش بهای فروش هر لیتر بنزین نخواهد داشت.  از جانب دیگر بنا بر خبری که توسط خبرگزاری مهر منتشر شده است، دولت برای تامین درآمدهای خود تصمیم گرفته که بهای گازوئیل را به میزان ۲۰ درصد افزایش دهد. درآمدهای دولت از محل افزایش بهای گازوئیل ۹۲۹ میلیارد تومان پیش بینی شده است.  بیشتر بخوانید: تصویب کلیات بودجه ۹۵ با نفت ۴۰ دلاری  از سوی دیگر خبرگزاری تسنیم خبر از افزایش بهای برق داده است. طبق این خبر عوارض دریافتی از هر کیلووات برق مصرفی در سال آینده ۶۷ درصد نسبت به سال جاری افزایش خواهد یافت و به ۵۰ ریال برای هر کیلووات می رسد. به این ترتیب قرار است درآمد دولت از عوارض برق از ۷۰۰ میلیارد تومان در سال ۹۵ به ۱۱۰۰ میلیارد تومان در سال ۹۶ افزایش یابد.  افزایش بهای سوخت و انرژی، افزایش هزینه تولید را در پی خواهد داشت و می تواند منجر به گران شدن بسیاری از محصولات در بازار کشور شود. از این رو تعیین نرخ ۷،۶ درصد تورم برای سال آینده از نظر تحلیلگران چندان واقع بینانه نیست.ایران اعلام کرد که در کنار امضای تفاهم‌نامه با روسیه بر سر مطالعه‌ی دو میدان نفتی، توسعه‌ی هفت میدان نفتی را نیز به این کشور واگذار می‌کند. بدین ترتیب حضور روسیه در میدان‌های نفتی ایران بیش از سایر کشورها خواهد بود.روز سه شنبه (۲۳ آذر ۱۳ دسامبر) ایران و گازپروم روسیه تفاهم نامه ای را بر سر دو میدان نفتی امضا کردند. هم زمان با این تفاهم نامه که راه را برای روسیه جهت مطالعه ی میدان های نفتی چشمه خوش و چنگوله باز می کند، بیژان زنگنه، وزیر نفت جمهوری اسلامی، اعلام کرد که ایران در نظر دارد توسعه ی هفت میدان نفتی خود را به شرکت های روسی بسپارد.  بیژن زنگنه گفت: «تاکنون برای توسعه هفت میدان نفتی با روسیه، تفاهم نامه امضا کرده ایم و مذاکره برای توسعه سایر میادین در حال انجام است». زنگنه از شرکت های روسی لوک اویل، تات نفت و زابرژ نفت و گازپروم نفت نام برد.  تفاهم نامه با روسیه صبح روز سه شنبه با حضور بیژن زنگنه، وزیر نفت ایران و الکساندر نواک، وزیر انرژی روسیه، در مرکز همایش های نفت در تهران امضا شد. سلبعلی کریمی، مدیرعامل شرکت نفت مناطق مرکزی و الکساندر دیوکوف، مدیرعامل شرکت گازپروم نفت روسیه، این تفاهم نامه مطالعاتی را امضا کردند.  هم زمان یادداشت تفاهم نخستین نشست گروه کاری ایران و روسیه در زمینه همکاری در بخش انرژی نیز به امضای امیرحسین زمانی نیا، معاون امور بین الملل و بازرگانی وزیر نفت ایران و کریل ملوتسوف، معاون وزیر انرژی روسیه، رسید.  معاون وزیر نفت نیز هم زمان با امضای تفاهم نامه با روسیه بر سر مطالعه ی دو میدان نفتی اعلام کرد: «اکنون برای توسعه هفت میدان نفتی تفاهم نامه با روسیه امضا شده و مذاکره برای توسعه سایر میادین در حال انجام است.» امیرحسین زمانی نیا ضمن اشاره به اینکه نهایی شدن توافق ها به افزایش واگذاری میدان های نفتی به روسیه خواهد انجامید، افزود: «به این ترتیب حضور شرکت های روسی در میدان های نفتی ایران بیش از سایر کشورها خواهد بود».  بیژن زنگنه وزیر نفت ایران، در آغاز نشست مشترک با الکساندر نواک، وزیر انرژی روسیه، نیز بر همین نکته تأکید کرده و گفته بود: «شرکت های روسی بیشتر میدان های نفتی ایران را برای توسعه و افزایش ضریب بازیافت به خود اختصاص داده اند».  هیأت ۵۹۰ نفره  وزیر انرژی روسیه روز دوشنبه (۲۲ آذر) به همراه یک هیأت بزرگ اقتصادی و نفتی ۵۹۰ نفره و به منظور پیوستن به ادامه ی مذاکرات نفتی دو کشور به ایران آمد.  حضور در نشست بزرگ همکاری های تجاری ایران و روسیه نیز که یک هیات ۳۲۰ نفری از رؤسای شرکت های بزرگ، فعالان اقتصادی و سرمایه گذاران روسی به همراه همتایان ایرانی خود در آن شرکت دارند، از دیگر برنامه های الکساندر نواک بود.  بیژن زنگنه همچنین در حاشیه ی جلسه مشترک با وزیر نفت روسیه در جمع خبرنگاران اعلام کرد که ایران برای فروش روزانه ۱۰۰ هزار بشکه نفت با روسیه، با این کشور به تفاهم رسیده است که هزینه نیمی از آن به صورت خدمات فنی و مهندسی و نیمی از آن به صورت نقدی پرداخت می شود.  وزیر نفت ایران گفت: «به وزیر انرژی روسیه اعلام کردم که امروز یا فردا این قرارداد را به نقطه قابل قبولی برسانیم تا دیگر به رفت و آمد مذاکره نیاز نباشد». زنگنه در رابطه با وضعیت بازار نفت نیز ضمن تأکید بر پیش بینی ناپذیر بودن این بازار، گفت: «پیش بینی می شود قیمت ها در محدوده ۵۰ تا ۵۵ دلار محکم بایستد».  قدردانی از روسیه  بیژن زنگنه همچنین ضمن قدردانی از همراهی روسیه با اوپک برای بازگرداندن ثبات به بازار نفت بر نقش مهمی که تماس تلفنی روسای جمهوری دو کشور در این رابطه داشتند، تأکید کرد.  روز شنبه (۱۰ دسامبر ۱۰ آذر) کشورهای عضو اوپک با کشورهای غیرعضو توافق کرده بودند که به طور مشترک از میزان تولید نفت بکاهند. این توافق مهم و اثرگذار بر بازار جهانی نفت نخستین توافق در ۱۵ سال گذشته میان سازمان کشورهای صادرکننده نفت (اوپک) با کشورهای نفت خیزی است که در این سازمان عضویت ندارند.  این توافق قاعدتا باعث افزایش بهای نفت خواهد شد. در دو سال گذشته قیمت نفت به طرز بی سابقه ای پایین آمد و بر وضعیت مالی برخی کشورها اثرات سنگینی گذاشت. از حدود یک سال پیش کشورهای عضو اوپک برای رسیدن به چنین توافقی تلاش می کردند.  کشورهای غیرعضو اوپک، از جمله روسیه، موافقت کرده اند که از اول سال میلادی ۲۰۱۷ صادرات نفتی را روزانه ۵۶۲ هزار بشکه کاهش دهند. سهم روسیه در این میان ۳۰۰ هزار بشکه خواهد بود.بهای نفت خام پس از تصمیم اوپک و برخی از کشورهای غیر عضو این سازمان مبنی بر کاهش تولید خود، افزایش قابل ملاحظه‌ای داشته است. کارشناسان اما درباره تداوم روند صعودی بهای این فرآورده تردید دارند.روز دوشنبه، پس  از توافق اوپک و برخی از کشورهای تولید کننده نفت خام غیر عضو، بهای نفت افزایش چشمگیری داشت و به بالاترین حد خود از تابستان سال ۲۰۱۵ تا به امروز رسید.  بر اساس اطلاعات منتشر شده، بهای هر بشکه نفت برنت به ۵۷ دلار و ۸۹ سنت رسید. بهای هر بشکه نفت آمریکا، یعنی وست تگزاس اینترمدیت هم به ۵۴ دلار و ۵۱ سنت رسید که ظرف ماه های گذشته بی سابقه بوده است. به این ترتیب بهای نفت خام در قیاس با روز جمعه، ۹ دسامبر، رشدی معادل ۵ درصد داشته است.  علت این افزایش همراهی ۱۳ کشور عضو اوپک و ۱۲ کشور تولید کننده دیگر در زمینه کاهش میزان تولید نفت خام بوده است. پیش از تصمیم اوپک و برخی دیگر از تولید کنندگان، بهای نفت خام به نازل ترین سطح خود از سال ۲۰۰۱ به این سو رسیده بود.  بهای نفت خام که زمانی بالغ بر ۱۱۵ دلار برای هر بشکه بود، حتی به ۲۷ دلار برای هر بشکه رسید. از این رو در نشست الجزایر در ماه سپتامبر و سپس در همایش وزیران نفت اوپک در ماه نوامبر، تصمیم گرفته شد از عرضه بیش از تقاضای نفت به بازار خودداری شود تا به این ترتیب بهای نفت افزایش یابد.  بیشتر بخوانید: توافق اوپک و تولیدکنندگان غیراوپک بر سر کاهش تولید نفت  در نشست اوپک تصمیم گرفته شد که میزان تولید کشورهای عضو این سازمان روزانه یک میلیون و ۲۰۰ هزار بشکه کاهش یافته و به ۳۲ میلیون و ۵۰۰ هزار بشکه در روز برسد. بر اساس تصمیم وزیران نفت کشورهای عضو اوپک، قرار است که میزان تولید نفت خام این سازمان از سال ۲۰۱۷ آغاز شود و مدت ۶ ماه ادامه یابد.  کشورهای غیرعضو نیز تصمیم گرفتند در همراهی با کشورهای عضو اوپک، میزان تولید نفت روزانه خود را به میزان ۵۵۸ هزار بشکه در روز کاهش دهند که از این بین روسیه پذیرفته روزانه ۳۰۰ هزار بشکه کمتر نفت تولید کند.  گذار از مازاد تولید به کمبود؟  وزیر انرژی روسیه، آلکساندر نوواک یادآور شده که قرار نیست کاهش تولید نفت از همان نخستین روز سال ۲۰۱۷ اجرایی شود. به گفته او روند کاهش تولید تدریجی بوده و در ماه آوریل یا حتی ماه مه به میزان مورد نظر خواهد رسید. قرار بر این است که میزان عرضه نفت خام در سطح جهانی به میزان ۲ درصد کاهش یابد.  بیشتر بخوانید: توافق اوپک باعث افزایش بهای نفت خام شد  کارشناسان درباره تصمیم اوپک و کشورهای غیر عضو نظر واحدی ندارند. همراهی کشورهای عضو اوپک و برخی از کشورهای غیرعضو، پدیده ای بی سابقه است. از این رو، برخی از کارشناسان معتقدند که این نقطه عطفی در تاریخ تولید و عرضه نفت محسوب می شود و می تواند جلوی مازاد تولید نفت خام را در بازارهای جهانی بگیرد.  اگر چنین تصمیمی اجرایی شود، به نظر این دسته از کارشناسان، عرضه نفت خام در نیمه نخست سال ۲۰۱۷ روزانه ۸۰۰ هزار بشکه کمتر از تقاضا برای این فرآورده خواهد بود. و این عاملی برای افزایش بهای آن است.  کارشناسان دیگر در مورد این نکته که کشورهای عضو اوپک و کشورهای دیگر به سهمیه تعیین شده خود پایبند بمانند، تردید دارند. به عنوان نمونه، اویگن واینبرگ، رئیس دایره تحلیل مواد خام کومرتس بانک آلمان معتقد است که تجربه نشان می دهد چنین توافق هایی بیشتر جنبه کلامی دارند و اجرا نمی شوند.  او در مورد نوسانات بازار نفت نیز رویکردی انتقادی دارد و می گوید: افزایش بهای نفت در واکنش نسبت به این تصمیم بیش از هر چیز دیگر، بر گمانه زنی استوار است. بسیاری از سرمایه گذاران که خواهان افزایش بهای نفت خام هستند، نشست مشترک کشورهای عضو و غیرعضو اوپک را بهانه قرار دادند، تا بر افزایش بهای نفت خام تاثیر نهند.  اویگن واینبرگ معتقد است که باید تا اوایل سال آینده صبر کرد و پس از آن می توان نسبت به پایبندی یا عدم پایبندی کشورهای عضو و غیرعضو اوپک به تصمیم خود مبنی بر کاهش میزان تولید، نظر داد.  بیشتر بخوانید: آیا ترامپ نفت را ارزان می کند؟  از آن گذشته، بسیاری از تحلیلگران به افزایش تولید نفت آمریکا اشاره می کنند. آمریکا ظرف سالیان گذشته بر تولید نفت خام خود به طور چشمگیری افزوده بود. حال آنکه پس از سقوط بهای نفت خام در سال ۲۰۱۴، تولید نفت با روش فرکینگ، به علت پر هزینه بودن، کاهش یافته بود. حال این احتمال وجود دارد که آمریکا با توجه به افزایش بهای نفت، مجددا تولید خود را افزایش دهد. بدیهی است که چنین امری مجددا بر بهای نفت خام تاثیر می نهد و باعث کاهش مجدد آن خواهد شد.قرارداد خرید ۸۰ هواپیمای مسافربری بوئینگ میان مدیرعامل شرکت هواپیمایی ایران و معاون منطقه‌ای شرکت آمریکایی بوئینگ امضا شد. وزیر راه ایران از روزی تاریخی و پیامی روشن برای جهان سخن گفت.به گزارش خبرگزاری های ایران، قرارداد خرید ۸۰ فروند هواپیما توسط ایران، بین معاون منطقه ای شرکت بوئینگ و هواپیمایی ایران امضا شد. طبق این قرارداد، ۸۰ فروند هواپیما طی ۱۰ سال آینده به ایران تحویل داده می شوند.  قرارداد نهایی خرید ۸۰ فروند هواپیما از شرکت آمریکایی بوئینگ با حضور وزیر راه و شهرسازی و رئیس سازمان هواپیمایی کشوری، میان مدیرعامل هواپیمایی ملی ایران هما و معاون منطقه ای بوئینگ امضا شد.  طبق این قرارداد، ۸۰ فروند هواپیما شامل ۵۰ فروند هواپیمای بوئینگ مکس۷۳۷، پانزده فروند هواپیمای بوئینگ ۳۰۰۷۷۷ و ۱۵ فروند هواپیمای بوئینگ ایکس۷۷۷ در طول ۱۰ سال به ایران تحویل داده می شوند.  به گزارش خبرگزاری تسنیم، نزدیک به اصولگرایان، ارزش این قرارداد ۱۶میلیارد و ۶۰۰ میلیون دلار است. اما مدیرعامل ایران ایر گفت که ارزش اسمی قرارداد ۱۳ میلیارد دلار است، ولی این قیمت کاتالوگی است و به طور قطع مبلغ نهایی این قرارداد ۵۰ درصد زیر قیمت کاتالوگ خواهد بود.  فرهاد پرورش، مدیرعامل ایران ایر، در مراسم امضای این قرارداد در روز یکشنبه (۲۱ آذر ۱۱ دسامبر) گفت: «امروز سندی را با شرکت بوئینگ امضا کردیم که قرار است ۸۰ فروند هواپیما در ده سال از شرکت بوئینگ خریداری کنیم.» او افزود، نخستین هواپیما آوریل ۲۰۱۸ (فروردیناردیبهشت ۹۷) تحویل داده خواهد شد.  آخرین معامله میان ایران و شرکت آمریکایی بوئینگ به ۴۱ سال پیش بازمی گردد. پس از انقلاب در سال ۱۳۵۷ مناسبات ایران و ایالات متحده قطع شد، سفارت آمریکا در تهران مورد هجوم قرار گرفت و تسخیر شد و دیپلمات ها و کارکنان سفارت به گروگان گرفته شدند.  پس از توافق جامعه جهانی با جمهوری اسلامی بر سر برنامه اتمی این کشور (موسوم به برجام) در سال ۲۰۱۵ میلادی ابتدا اجازه فروش قطعات یدکی برای هواپیماهای مسافربری ایران به بوئینگ داده شد.  ایران در کنار معامله با شرکت آمریکایی بوئینگ، برای مدرنیزه کردن ناوگان هوایی خود ۱۱۸ هواپیمای مسافربری ایرباس را نیز سفارش داده است.  اثرگذاری جدی بر امنیت ایران، منطقه و جهان  عباس آخوندی، وزیر راه و شهرسازی دولت روحانی، گفت که پس از قرارداد با بوئینگ به زودی شاهد قطعی شدن قرارداد با ایرباس خواهیم بود. آخوندی در مراسم عقد قرارداد خرید ۸۰ فروند هواپیما از بوئینگ گفت: «قطعا امروز یک روز تاریخی برای سیستم حمل و نقل کشور است که ظرفیت اثرگذاری جدی بر صنعت حمل و نقل هوایی و از آن مهم تر امنیت ایران، منطقه و جهان را دارد.»  وزیر راه و شهرسازی دولت یازدهم همچنین گفت که امضای نخستین قرارداد میان ایران ایر و بوئینگ پس از ۴۱ سال یک پیام روشن برای جهان دارد.  عباس آخوندی به تاثیر این قرارداد بر بحث ها بر سر دستاوردهای برجام نیز اشاره کرد: «امضای این قرارداد در این شرایط که برنامه جامع اقدام مشترک (برجام) در فضای سیاسی و در مرحله تردید جدی قرار گرفته است، یک بار دیگر اهمیت حفاظت و مراقبت از دستاوردهای به دست آمده را گوشزد می کند.» او ابراز امیدواری کرد که «این پختگی در جامعه سیاسی آمریکا حاصل شده باشد که فضایی فراهم کند که دنیا باور کند و امیدوار باشد با گفت وگو هم می توان به صلح رسید».  ایجاد ۸ هزار شغل جدید  وزیر راه و شهرسازی ایران، ضمن اشاره به اینکه تنها با بسته شدن این قرارداد ۸ هزار شغل و ده ها شغل غیرمستقیم در کشور ایجاد می شود، همچنین نوید داد که خرید ۸۰ هواپیمای بوئینگ به زودی با نهایی شدن خرید ۱۰۰ فروند ایرباس و ۲۰ فروند  تکمیل خواهد شد.  ناوگان هوایی ایران که از فرسودگی رنج می برد، در تلاش است که خود را با هنجارهای بین المللی منطبق کند. برای مثال چند روز پیش کمیسیون اتحادیه اروپا ورود هواپیماهای متعلق به شرکت هواپیمایی آسمان را به کشورهای اروپایی ممنوع اعلام کرد. تصمیم کمیسیون اتحادیه اروپا به این دلیل اتخاذ شد که آسمان نتوانسته ایمنی پروازهایش را با هنجارهای بین المللی منطبق کند. شرکت آسمان متعلق به بخش خصوصی و سومین شرکت هواپیمایی بزرگ ایران است.  پس از توافق اتمی میان ایران با کشورهای پنج به علاوه یک و برداشته شدن بخش بزرگی از تحریم های بانکی علیه ایران، جمهوری اسلامی توانست به قصد بستن قراردادهای بزرگی جهت مدرنیزه کردن ناوگان هوایی اش، با دو شرکت بزرگ هواپیماسازی بوئینگ و ایرباس وارد مذاکره شود.اقتصاد ترکیه دچار بحران است. واحد پول ملی این کشور به پایین‌ترین سطح خود از زمان بحران مالی جهان نزول کرده، درآمدهای گردشگری کاهش یافته و اقدامات پس از کودتای نافرجام به ناامنی برای سرمایه‌گذاری‌ها انجامیده است.بنیه ی اقتصادی ترکیه در حال تحلیل رفتن است. لیره ترکیه در ماه نوامبر سال جاری به سطح دوره ی بحران مالی جهان در سال ۲۰۰۸ تنزل کرد. بینالی ییلدریم، نخست وزیر این کشور تصمیم دارد با یک برنامه ی ریاضتی و همزمان دادن اعتبارات مالی به بخش خصوصی با این بحران مقابله کند.  نخست وزیر ترکیه روز پنجشنبه (۸ دسامبر ۱۸ آذر) اعلام کرد که سال آینده در هزینه های دولتی صرفه جویی خواهد شد. او همزمان گفت که برای بخش خصوصی اعتبارات بیشتری درنظر گرفته شده تا به رونق چرخه ی کسب و کار کمک شود.  صرفه جویی در بخش دولتی  ییلدریم همچنین تصریح کرد که در سال ۲۰۱۷ از هزینه های غیرضروری جلوگیری خواهد شد، برای دولت ساختمان های جدیدی ساخته نخواهد شد، خودروهای تازه ای خریده نخواهد شد و از سفرهای غیرضروری دولتمردان جلوگیری خواهد شد. این سخنان در شرایطی بیان می شود که هم اکنون موضوع استخدام ۶۰ هزار کارمند جدید دولت که بیشتر آنان مأمور پلیس یا معلم اند تصویب شده است.  بیشتر بخوانید: اردوغان: ترکیه منبع الهام جهان است  نخست وزیر ترکیه خاطر نشان ساخت که دولت در نظر دارد ۶۶ میلیارد یورو اعتبار در اختیار شرکت های خصوصی قرار دهد و افزون بر آن مشوق هایی برای سرمایه گذاری در عرصه های تولیدی در نظر گرفته شده و نقشه هایی برای بازپس دادن مالیات ها وجود دارد.  قدر مسلم این که اقتصاد ترکیه دچار بحران است. رویترز در سومین سه ماهه ی سال جاری نتیجه ی تحقیقاتی را منتشر کرد که نشان می داد اقتصاد ترکیه نیم  درصد کاهش یافته است. واحد پول ملی ترکیه، لیره از اول سال جاری میلادی حدود یک پنجم (۱۷ درصد) ارزش خود را از دست داده و در ماه نوامبر به پایین ترین سطح از زمان بحران مالی جهان در سال ۲۰۰۸ رسیده است.  از آنجا که ترکیه باید کالاها و مواد خام زیادی صادر  کند، واردات به این کشور گران تر می شود و به تورم می انجامد.  تبدیل ارز و دعوت به عروسی  رجب طیب اردوغان، رئیس جمهوری ترکیه، روز چهارشنبه (۷ دسامبر) گفته بود که برای تضعیف واحد پول ترکیه، دلیل جدی اقتصادی وجود ندارد و محتکران خارجی ارز، مسئول افزایش بهای دلار در مقایسه با لیره ترکیه هستند.  او تا کنون بارها از شهروندان ترکیه خواسته است که ارزهای خارجی خود را به طلا یا لیره ترکیه تبدیل کنند، تا واحد پول ملی تحکیم و تثبیت شود. سخنگوی اردوغان گفت که خود رئيس جمهوری نیز این کار را کرده است.  آنکارا با این اقدام می خواهد جلوی سقوط بیشتر ارزش لیره را بگیرد. این روزها در ترکیه هر کس ارز خارجی خود را به لیره ترکیه تبدیل کند، به یک وعده غذا دعوت می شود، یا یک بسته نان تحویل می گیرد یا او را مجانی به یک عروسی دعوت می کنند.  بیشتر بخوانید: «مبادلات تجاری ایران و ترکیه ۴ برابر می شود»  پیرو همین سیاست برای مقابله با سقوط ارزش لیره، وزارت دفاع ترکیه اخیرا ۲۶۲ میلیون دلار و ۳۲ میلیون یورو را به لیره تبدیل کرد. اداره ی پست دولتی ترکیه نیز ۱۷۲ میلیون دلار را به واحد پول ملی تبدیل کرده است. همچنین ترکیه می خواهد اجازه دهد که از این پس معاملات  با چین، روسیه و ایران با ارزهای محلی صورت گیرد.  اما کارشناسان اقتصادی علت سقوط ارزش لیره را در مسائل دیگری می بینند. به باور آنان، پس از کودتای نظامی نافرجام در ترکیه که به پیگیردهای گسترده ی مخالفان اردوغان انجامید، فضای امنیتی بر این کشور حاکم شده و به ریسک سرمایه گذاری افزوده است.  افزون بر آن به دلیل حملات تروریستی، درآمدهای گردشگری که یکی از منابع اصلی درآمدهای ترکیه است، به شدت کاهش یافته است. چشم انداز افزایش نرخ بهره دلار آمریکا نیز یکی دیگر از عواملی است که بر کاهش ارزش لیره تاثیر می گذارد.تمدید ۱۰ ساله تحریم‌های امریکا علیه ایران، این نگرانی را به وجود آورده که آیا اجرایی شدن این تحریم‌ها می‌تواند ناقض برجام باشد؟ مهرداد عمادی، مشاور اقتصادی اتحادیه اروپا می‌گوید در شرایطی این امکان وجود دارد.دو نهاد قانونگذار مجلس نمایندگان و سنای ایالات متحده با اکثریت قاطع آرا تحریم های آمریکا علیه ایران را به مدت ۱۰ سال دیگر تصویب کردند. قانون تحریم ایران، موسوم به    ایسا، که در سال ۱۹۹۶ تصویب شد هر ۱۰ سال یک بار نیازمند تمدید است. به موجب این قانون محدودیت هایی برای سرمایه گذاری در صنایع نفت و گاز ایران و فعالیت های موشکی این کشور پیش بینی شده است.  حسن روحانی رئیس جمهوری و نیز سخنگوی وزارت خارجه ایران هر دو تصویب این قانون را نقض توافق اتمی ایران با کشورهای پنج به علاوه یک دانسته اند.  اما حمید بعیدی نژاد، سفیر ایران در لندن و عضو تیم مذاکره کننده هسته ای ایران، در این باره گفته است: «بعضی از رسانه ها به نادرستی تمدید این قانون را به طور اتوماتیک به معنای برگشتن تحریم ها معنا کرده اند. این تفسیر قطعا ناصحیح است. درست است که در صورت امضای مصوبه مجلسین توسط رئیس جمهور، این قانون اعتبار قانونی خواهد داشت، اما برگرداندن تحریم های مندرج در  نیاز به تصمیم مستقل و جداگانه ای توسط دولت دارد که چنین تصمیمی اگر اتخاذ شود بی شک نقض برجام خواهد بود.»  بیشتر بخوانید: مجلس ایران خواهان اقدام متقابل علیه تمدید قانون داماتو شد  مهرداد عمادی، مشاور اقتصادی اتحادیه اروپا، ضمن دادن توضیح درباره تحریم های ایسا، از آنها به عنوان تحریم های قدیمی مصوب دهه ۱۹۹۰ میلادی و مربوط به ایران و لیبی نام می برد. او معتقد است کنگره آمریکا با تمدید این تحریم ها در حقیقت خواسته قدمی جلوتر از رئيس جمهور آمریکا بردارد.  با این حال آقای عمادی معتقد است: «اگر اصرار بر اجرای مثلا محدودیت های بالای ۱۰ میلیون دلار سرمایه گذاری در صنعت نفت و گاز ایران باشد یا خریدهای مربوط به نیازهای هوایی ایران، من این را شکستن روح توافق ۵+۱ با ایران می دانم.»  به نظر این اقتصاددان، بر اساس توافق اتمی با ایران، محدودیت ها و تحریم هایی که مربوط به پروژه اتمی ایران بود برداشته شده و اجازه هم داده نشده است تا دوباره این تحریم ها فعال شوند، بنابراین اگر قرار باشد در چارچوب ایسا این تحریم ها دوباره برقرار شوند، این نقض برجام خواهد بود.  آمریکا در نقش مبصر کلاس  در توافقی که تابستان سال گذشته میان ایران و کشورهای پنج به علاوه یک امضا شد و شورای امنیت سازمان ملل هم آن را تایید کرد، تصریح شده که ایران برنامه اتمی نظامی اش را متوقف کرده است.  در گزارش های بعدی هم که از سوی آژانس بین المللی انرژی اتمی ارائه شد تاکید شده که ایران به تمامی تعهداتش در چارچوب برجام عمل کرده است.  بیشتر بخوانید: تمدید قانون تحریمی آمریکا به معنای بازگشت تحریم ها علیه ایران نیست  توافق برجام قراردادی است میان ایران و شش کشور دیگر که آمریکا یکی از آنهاست. حالا اگر قرار باشد امریکا به عنوان یکی از طرف های این قرارداد، آن را یکطرفه نقض کند، واکنش کشورهای دیگر چگونه خواهد بود؟  مهرداد عمادی می گوید: «اینکه آمریکا به عنوان مبصر کلاس در سطح جهانی و به خودی خود بخواهد این قرارداد را نقض بکند، من تصور می کنم که حداقل کشورهایی مثل آلمان و ایتالیا و فرانسه با او همراهی نخواهند کرد و این خودش شکافی را که در حال حاضر ما بین اروپا و آمریکا به خاطر توافق های جدید تجارت و مخالفت ترامپ با آنها به وجود آمده، بیشتر خواهد کرد. من تاریکی افق بزرگتری را بین اتحادیه اروپا و آمریکا در آینده پیش بینی می کنم.»  راه شکایت برای ایران باز است  بر اساس پیش بینی مهرداد عمادی، دولت های اروپایی تن به نقض برجام از سوی امریکا نخواهند داد. اما آیا بخش خصوصی اروپا اعم از بانک ها و شرکت های سرمایه گذاری و به خصوص بخش نفت و پتروشیمی این ریسک را می پذیرند که وارد معامله با ایران شده و مشمول تحریم های امریکا شوند؟  پیش بینی مهرداد عمادی این است که اگر قانون ایسا بخواهد در مورد شرکت های ثالث اجرا بشود و مثلا شرکت هایی مثل بریتیش پترولیوم یا کارخانجات خودروسازی فرانسه یا صنایع بزرگ آلمانی نتوانند با ایران وارد معامله شوند، این یک قانون شکنی بزرگ در توافق اتمی خواهد بود.  بیشتر بخوانید: واکنش رسانه ها و مجلس ایران به تمدید قانون تحریم ها  در صورت چنین چیزی، به نظر عمادی ایران می تواند به دادگاه های بین المللی در زمینه تجارت جهانی شکایت کند و شانس بردش هم بسیار زیاد است: «به عنوان یک اقتصاددان می گویم که شباهت های بسیار زیادی بین پرونده شکایت چین از آمریکا و مورد ایران می بینم. در مواردی که چینی ها از آمریکا به سازمان تجارت جهانی شکایت بردند و در آن دادگاه آمریکا باخت، هزینه ها برای شرکت ها و دولت فدرال آمریکا بسیار سنگین بود. در نتیجه این طور نیست که آمریکا هر کاری که خواست در سطح جهان بکند. در داخل کشور خودش می تواند این کار را بکند، ولی اگر بخواهد کشورها و شرکت های دیگر را تهدید بکند، برایش هزینه خواهد داشت. بنابراین این طور نیست که آمریکا به کلی دستش آزاد باشد و بتواند شرکت ها را بترساند و ایجاد ایران هراسی جدیدی بکند.»  در نهایت  مشاور اقتصادی اتحادیه اروپا معتقد است اجرای دوباره تحریم های ایسا بیش از آنکه برای ایران ضرر داشته باشد هزینه سنگینی برای آمریکا در بر خواهد داشت.نام کریستیانو رونالدو، ژوزه موریینو و مسعود اوزیل این روزها بار دیگر فضای رسانه‌ای را به تصرف خود در آورده است. اما این بار به خاطر حرص و طمع زیاد و نه کارنامه درخشان‌شان در گستره ورزش.اینکه نخبگان جهان ورزش و هنر مرتکب تخلف مالیاتی می شوند، درآمدهای خود را پنهان می کنند و با راه اندازی بنیادهای عجیب و غریب یا ایجاد شرکت های غیرواقعی در این یا آن کشور از پرداخت مالیات درآمدهای خود شانه خالی می کنند، پدیده جدیدی نیست. نکته جدید این بار ابعاد این تخلفات است که توسط شماری از رسانه های اروپایی فاش شده است.  بزرگترین افشاگری تاریخ ورزش  یک پرتال افشاگری به نام فوتبال لیکس راه اندازی شده است. پس از انتشار اوراق پاناما، حال از تخلفات مالیاتی نخبگان فوتبال پرده برداشته اند. فوتبال لیکس در افشاگری خود ۱۸ میلیون و ۶۰۰ هزار سند در اختیار رسانه ها قرار داده است. مجموعه اطلاعاتی به بزرگی حدود ۲ ترابایت. این بزرگترین افشاگری تخلفات مالیاتی تاریخ ورزش دنیاست. ۶۰ خبرنگار از ۱۲ موسسه خبری اروپا مشغول بررسی این اسناد هستند. در عین حال، شبکه همکاری های مشترک تحقیقاتی اروپا  نیز اسناد را بررسی می کنند. این اسناد خبر از تخلفات میلیونی نخبگان جهان فوتبال می دهند.  بیشتر بخوانید: لیونل مسی به جرم فرار مالیاتی به ۲۱ ماه زندان محکوم شد  یکی از رسانه هایی که در تیم بررسی این اسناد مشارکت دارد، هفته نامه آلمانی اشپیگل است. اشپیگل افشاگری های پرتال فوتبال لیکس را به عنوان گزارش اصلی این شماره خود تعیین کرده است. بر اساس این گزارش مفصل، هیچ دلیل و مدرکی دیده نشده که حکایت از ناصحیح بودن اسناد منتشر شده داشته باشد. بدیهی است که بررسی ۱۸ میلیون سند کاری زمان بر است. اما همین گزارش های منتشر شده در رسانه ها خبر از فرار مالیاتی کلان ستارگان فوتبال جهان می دهد.  مسی، رونالدو و تخلفات مالیاتی  بزرگترین حریف آنان، اداره مالیات است. اینکه رونالدو، اوزیل، یا حتی ژوزه مورینیو چقدر درآمد دارند، پرسشی است که پاسخ روشنی ندارد. اما حال روشن شده است که آنان بخش زیادی از درآمدهای تبلیغاتی خود را از نگاه اداره مالیات پنهان کرده اند. این خلاصه خبری است که این روزها جنجال برانگیز شده است. تعداد کسانی که در جهان فوتبال اقدام به فرار مالیاتی کرده اند، بسیار زیاد است. از لیونل مسی تا پپه، از ریکاردو کاروالیو تا جیمز رودیگرز و در صدر آن ها ستاره فوتبال اروپا، کریستیانو رونالدو.  سال ۲۰۱۴ اسم لیونل مسی بر سر زبان ها افتاد. نه به خاطر درخشش او در زمین، بلکه به خاطر فرار مالیاتی. می گفتند که در اثر تخلف مالیاتی میلیون ها یورو به جیب زده است. خودش و پدرش در این  تخلفات مالیاتی نقش داشته اند. موضوع بر سر ۴ میلیون یورو بود و عاقبت دادگاه او را وادار به پرداخت ۲ میلیون یورو جریمه کرد.  حال پس از افشاگری فوتبال لیکس روشن می شود که تخلفات مالیاتی مسی در قیاس با شماری دیگر از نخبگان جهان فوتبال عددی نبوده است. حتی مربیانی چون ژوزه مورینیو، تخلفات مالیاتی شان بیش از لیونل مسی بوده است. در مورد کریستیانو رونالدو موضوع بر سر ده ها میلیون یورو تخلف مالیاتی است. آن هم در بازه زمانی کوتاهی پس از سال ۲۰۱۴.  باورش سخت است. کسانی دست به تخلف مالیاتی می زنند که چهره دیگری از خود در صحنه ورزش به نمایش می گذارند. جهان هواداران فوتبال بیش از یک میلیارد و پانصد میلیون نفر جمعیت دارد؛ هوادارانی که برای ستایش این نخبگان تقریبا حاضرند دست به هر کاری بزنند. و نخبگانی که مظهر اخلاق ورزشی هستند. درآمد سالیانه  بسیاری از این ها، حتی بدون محاسبه درآمدهای تبلیغاتی به میلیون ها یورو بالغ می شود. اما حرص و طمع و زیاده خواهی مهار نشده، این ستاره های پردرآمد را بر آن می دارد که با تخلفات مالیاتی میلیون ها دلار دیگر بر درآمد میلیونی خود بیافزایند.  در آنسوی جهان ورزش  اینکه حرفه اصلی کسی مثل رونالدو توپ زدن برای تیم باشگاهی اش یا تیم ملی کشورش است را فراموش کنیم. اصل درآمد او ربطی به حرفه اصلی اش ندارد. او مدت هاست که بدل به ستاره کارزار تبلیغاتی این یا آن کمپانی شده است. درآمدهای تبلیغاتی کریستیانو رونالدو بالغ بر ده ها میلیون یورو در سال می شود. یعنی دو، سه برابر آن چیزی که حرفه اصلی اش برای او در پایان سال به ارمغان می آورد.  بر اساس افشاگری های فوتبال لیکس، رونالدو در واپسین روزهای سال ۲۰۱۴ درآمدی تبلیغاتی بالغ بر ۶۳ میلیون و ۵۰۰ هزار یورو داشته بدون آنکه یک سنت مالیات بپردازد. بدون دادگاه، بدون واهمه از تعقیب حقوقی و حتی بدون ذره ای عذاب وجدان، از مزایای مالیاتی آن زمان کشور اسپانیا استفاده کرده است.  بیشتر بخوانید: رئیس سابق بایرن مونیخ: روزها تربیت جوانان و شب ها در زندان  حال به واسطه افشاگری های پرتال فوتبال لیکس همه جهان متوجه تخلفات مالیاتی رونالدو شده اند. رونالدو نه تنها در سال ۲۰۱۴ نزدیک به ۶۴ میلیون یورو درآمد تبلیغاتی داشته، بلکه حتی امتیاز فعالیت های تبلیغاتی خود را برای سال های ۲۰۱۵ تا سال ۲۰۲۰ به بهای ۷۵ میلیون یورو واگذار کرده است و کار را طوری سامان داده که این مبلغ کلان همان اواخر سال ۲۰۱۴ به حساب او واریز شود، تا از مزایای مالیاتی اسپانیا در آن سال استفاده کند. حال ماموران مالیات فعالیت های او را زیر ذره بین برده اند.  میلیون ها یورو درآمد چند ساعت  درآمد سالانه و ورزشی رونالدو نزدیک به ۳۹ میلیون یورو اعلام شده است. اما اینکه واقعا درآمد این نابغه فوتبال در سال چقدر است، روشن نیست. تنها یک فقره از درآمدهای تبلیغاتی رونالدو: شرکت تویوتا صرفا به منظور استفاده تبلیغاتی از تصویر او، برای شش ساعت و ۴۵ دقیقه، مبلغ ۱ میلیون و ۹۰۰ هزار دلار پرداخت کرده  است. بنا بر محاسبه هفته نامه اشپیگل، درآمد رونالدو از این فعالیت تبلیغاتی در حدود دقیقه ای ۴۷۰۰ دلار بوده است. تویوتا با پرداخت این پول تنها حق استفاده از این عکس ها را برای مدت ۱۳ ماه و آن هم در کشورهای خاورمیانه و چند کشور دیگر بدست آورده است. مثلا در چین رونالدو برای خودروسازی هوندا تبلیغ می کند.  تاسیس بنیادها و شرکت های مجازی  ژوزه مورینو هم پول هایش را در بانکی واقع در سوئیس واریز می کرده. به حساب یک شرکت مجازی در یکی از کشورهای حوزه کارائیب. این شرکت شامل صرفا یک صندوق پستی می شده است. از حساب این شرکت مجازی پول به حساب بنیادی در آنسوی جهان، یعنی در نیوزیلند واریز می شده است. این راهکار پیچیده برای پنهان کردن منبع و مقصد پول بوده است.  سایر نخبگان جهان فوتبال هم از شیوه های کمابیش مشابهی استفاده کرده اند. باز کردن حساب در کشورهای دور افتاده. مثلا حساب های ریکاردو کاروالیو و پپه و به موازات آن ها جیمز رودریگرز، آقای گل بازی های جام جهانی برزیل. هر سه برای رآل مادرید توپ می زنند، یعنی ثروتمندترین باشگاه ورزشی جهان. باشگاهی با بالاترین سطح پرداخت ها.  اما درآمدهای کلان این ورزشکاران از حرص و طمع شان برای کسب درآمد بیشتر نکاسته است. مسعود اوزیل هم پیش از انتقال خود از شکاف های مالیاتی اسپانیا برای فرار مالیاتی خود استفاده کرده بود. البته اوزیل مثل سایر ستارگان رآل پول خود را به یکی از بهشت های مالیاتی منتقل نکرده بود، اما طبق تشخیص اداره مالیات اسپانیا حال باید ۲ میلیون یورو مالیات بیشتر از آن چیزی بپردازد که پیش از انتقال پرداخت کرده است.مطابق ارزیابی معاون ارزی بانک مرکزی نرخ برابری ارزهای معتبر خارجی در برابر ریال در فصل زمستان کاهش می‌یابد. بهای دلار آمریکا در روزهای گذشته به بیش از ۳۹۰۰ تومان رسید.بهای ارز در بازار آزاد پس از یک دوره نسبتا طولانی ثبات، از نیمه دوم امسال رو به افزایش گذاشت. این روند در آذر ماه شتاب گرفت.  قیمت هر دلار آمریکا که یک ماه پیش در محدوده ۳۶۰۰ تومان نوسان داشت، میانه هفته گذشته مرز ۳۹۰۰ تومان را هم پشت سر گذاشت.  ولی الله سیف رئیس کل بانک مرکزی می گوید روند سعودی بهای ارزهای خارجی در بازار آزاد ایران پایدار نیست و بیشتر ناشی از تلفیق شوک انتظاری با تقاضای فصلی ارزها در پایان سال میلادی است.  خبرگزاری دولتی ایرنا، جمعه ۱۲ آذرماه به نقل از غلامعلی کامیاب، معاون ارزی بانک مرکزی نوشت: «نگاهی به روند تغییرات نرخ ارز در سه سال گذشته نشان می دهد که به طور معمول با افزایش نرخ ها در فصل پاییز مواجه بوده ایم.»  او نیز افزایش شدید قیمت ارز را متاثر از عواملی چون تقاضای ارز مسافرتی و زیارتی، افزایش تقاضا برای خرید و سفارش کالای خارجی و تسویه حساب شرکت ها به دلیل پایان سال میلادی عنوان کرد.  معاون بانک مرکزی پیش بینی کرده که بهای ارز در ماه های پایانی سال روندی نزولی را طی کند. او خاطر نشان کرد که فعالان بازار نیز این واقعیت را دریافته اند که قیمت های بالای ارز مانند روزهای میانی هفته گذشته متناسب با بنیان های اقتصاد کشور نیست و نمی تواند ادامه داشته باشد.  روز گذشته بهای هر دلار آمریکا در بازارهای ایران کاهش یافت و از محدوده ۳۸۰۰ تومان چندان فراتر نرفت.  بیشتر بخوانید: توافق اوپک، پیروزی برای ایران؟  تاثیر توافق اوپک  برخی از کارشناسان نوسان بهای ارزهای عمده خارجی در روزهای گذشته را بی ارتباط با توافق کشورهای صادرکننده نفت (اوپک) برای کاهش سطح تولید نمی دانند.  مطابق توافق وزیران نفت و انرژی کشورهای عضو اوپک، اعضای این سازمان تولید روزانه نفت را یک میلیون و دویست هزار بشکه کاهش می دهند اما سه کشور لیبی، نیجریه و ایران تا رسیدن به سقف واقعی تولید خود مشمول این کاهش نمی شوند.    توافق اعضای اوپک افزایش بهای نفت را به دنبال داشت و گمان می رود با بالارفتن درآمدهای ارزی ایران، نرخ ارزهای عمده خارجی در برابر ریال روندی کاهشی داشته باشد.  در روزهای گذشته گمانه زنی هایی مطرح شد که بر مبنای آن دولت برای جبران کسری بودجه زمینه افزایش بهای دلار را فراهم کرده است.  بیشتر بخوانید: وعده جدید بانک مرکزی برای تک نرخی شدن ارز  وعده تک نرخی شدن ارز  به گزارش پایگاه اطلاع رسانی دولت، ایرج ندیمی، مشاور رئیس سازمان برنامه و بودجه این گمانه زنی ها را رد کرده و می گوید در لایحه ی بودجه سال آینده میزان درآمدهای ارزی و معادل ریالی آن مشخص شده است.  او در این باره گفت: «دولت به جای پیش بینی قیمت فروش هر بشکه نفت و یا ارزش هر دلار، سقف مجموع درآمدهای ارزی خود را تعیین کرده است و از این رو نمی توان افزایش قیمت دلار در بازار آزاد را به دولت نسبت داد.»  بانک مرکزی وعده داده بهای ارز را تا پایان سال جاری تک نرخی کند. فعالان اقتصادی در نظرسنجی مرکز پژوهش های مجلس بهای دلار تک نرخی را بین ۳۵۰۰ تا ۴ هزار تومان برآورد کرده اند.  برخی شایعات نیز افزایش بهای دلار را به طرح تک نرخی شدن بهای ارز نسبت داده اند که مدیران ارشد بانک مرکزی و سازمان برنامه و بودجه آن را رد می کنند.  در همین حال خبرگزاری تسنیم، جمعه ۱۲ آذر به نقل از برخی مشاوران اقتصادی دولت که نامشان فاش نشده، ادعا کرده که بانک مرکزی به خاطر نگرانی از تاثیر ارز تک نرخی در افزایش تورم، اجرای این طرح را تا میانه سال آینده به تاخیر انداخته است.رهبر جمهوری اسلامی ایران بریتانیا را منبع همیشگی تهدید، فساد و نکبت برای غرب آسیا قلمداد کرده و این که بریتانیا ایران را تهدید منطقه نامیده‌ را نهایت بی‌شرمی خوانده است.آیت الله خامنه ای، رهبر جمهوری اسلامی ایران در سخنانی به مناسبت میلاد پیامبر اسلام با اشاره به تلاش روزافزون استکبار و استعمار برای تفرقه و تضعیف مسلمانان بریتانیا را مایه تفرقه خواند.  خامنه ای اشاره کرد که بریتانیا با نهایت بی شرمی ایران را تهدید منطقه نامیده اما این انگلیسی ها هستند که همیشه منشاء و منبع تهدید و فساد و خطر و نکبت بوده اند.  ترزا می، نخست وزیر بریتانیا که چندی پیش برای شرکت در اجلاس شورای همکاری کشورهای عربی خلیج فارس به بحرین سفر کرده بود ۱۷ آذر (۷ دسامبر) به شورا گفته بود، به آنان کمک خواهد کرد تا در برابر اقدامات ستیزه جویانه ایران در منطقه بایستند. او همچنین گفته بود، به وضوح تهدیدی که ایران متوجه خلیج فارس و خاور میانه می کند را مشاهده می کند.  بیشتر بخوانید: واکنش تند جمهوری اسلامی به نگرانی عربستان و بریتانیا از تهدیدهای ایران  اظهارات ترزا می با واکنش تند مقام های جمهوری اسلامی، از جمله محمدجواد ظریف، وزیر خارجه ایران مواجه شد. ظریف بدون نام بردن از ترزا می، سخنان او را زیاده گویی خواند و وزارت خارجه ایران سفیر بریتانیا را برای اعتراض به این سخنان احضار کرد.  اینک رهبر جمهوری اسلامی ایران بدون اشاره مستقیم به سخنان ترزا می بریتانیا را مایه شر و نکبت برای ملت های منطقه خوانده است.  خامنه ای که شنبه ۲۷ آذر (۱۷ دسامبر) به مناسبت فرا رسیدن زادروز پیامبر اسلام در جمع مهمانان کنفرانس وحدت اسلامی در تهران سخن می راند شیعه انگلیسی و سنی آمریکایی را دو لبه یک قیچی برای آتش افروزی و اختلاف افکنی خواند.  او گفت: «سیاست قدیمی انگلیسی ها مبنی بر تفرقه بینداز و آقایی کن، در دستور کار جدی دشمنان اسلام قرار دارد.»  رهبر جمهوری اسلامی با اشاره به این که دشمنان حتی اگر ادعای نرمش و ظاهری آراسته هم داشته باشند در باطن به تمام معنا وحشی و خشن هستند پرسید: «چرا کشورهایی با ظواهر اسلامی حرف دشمنان را درباره تهدیدات و دشمنی های درونی جهان اسلامی قبول و به صراحت از سیاست های آنها تبعیت می کنند؟»  مناسبات ایران و بریتانیا که در آذرماه سال ۱۳۹۰ با حمله عده ای دانشجوی بسیجی به سفارت بریتانیا در تهران به پایین ترین حد ممکن رسیده بود در شهریورماه سال جاری )۱۳۹۵) به سطح سفیر ارتقا یافت.  بیشتر بخوانید: ارتقای روابط ایران و بریتانیا به سطح سفیر  بوریس جانسون، وزیر خارجه بریتانیا پس از این تغییر ابراز امیدواری کرد که این اقدام امکان گسترش گفت وگوها در مورد موضوعات مختلف را برای دو طرف فراهم سازد.صدها کنشگر، خبرنگار و نماینده‌ با بستن در‌های پارلمان لهستان از خروج بئاتا شدوو، نخست وزیر و یاروسلاو کاچینسکی، رئیس حزب حاکم قانون و عدالت این کشور جلوگیری کردند. پلیس با پرتاب گاز اشک‌آور معترضان را پراکنده کرد.صدها خبرنگار، نماینده  ی پارلمان لهستان و هواداران اپوزیسیون در اعتراض به اجرای اصلاحات نظام رسانه ای و تصویب بودجه ی سال ۲۰۱۷ دولت، روز جمعه و شنبه (۱۶ و ۱۷ دسامبر) در ورشو، پایتخت لهستان، به تظاهرات و بست نشینی در پارلمان دست زدند.  بئاتا شدوو، نخست وزیر و یاروسلاو کاچینسکی، رئیس حزب حاکم قانون و عدالت که همراه نزدیک به ۲۰۰ نماینده ی حزب برای تصویب پیش نویس بودجه ی ۲۰۱۷ دولت در پارلمان حضور داشتند،  ناگزیر شدند شب را در بنای پارلمان به سر ببرند. نیروهای پلیس در سحرگاه روز شنبه (۱۷ دسامبر) با استفاده از گاز اشک آور و اعمال خشونت توانستند محاصره ی تظاهرکنندگان را بشکنند و نخست وزیر و رئیس حزب حاکم را تا محل اقامتشان اسکورت کنند.  محدودیت رسانه ها  بنا به گزارش خبرگزاری ها تظاهرکنندگان از شامگاه روز جمعه (۱۶ دسامبر) تا سحرگاه روز شنبه با دادن شعارهایی نظیر قانون اساسی، رسانه های آزاد و پیش از روز میلاد مسیح از این بنا بیرون نمی روید راه ورود و خروج به پارلمان لهستان را مسدود کردند.  بیشتر بخوانید: اعتراض مردم لهستان به دستکاری قانون اساسی  این تظاهرات در اعتراض به محدودکردن آزادی رسانه ها و فعالیت خبرنگاران در جلسات رایزنی مجلس صورت گرفت. بنا بر مفاد آیین نامه ی جدید پارلمان، ضبط ویدیویی از مراسم بحث و گفت وگو و عکس برداری از محوطه ی پارلمان ممنوع اعلام شده است. افزون بر این قرار است دفتر خبرنگاران به بنایی نزدیک به محل پارلمان منتقل شود تا از برخورد گزارشگران با نمایندگان در ساختمان مردم جلوگیری به عمل آید. نشر و پخش اخبار و فیلم های مربوط به جلسات پارلمان تنها از منابع رسمی مجاز است.    در اعتراض به این اقدامات و محدودکردن آزادی بیان، نمایندگان و هواداران بیش از ۳۰ رسانه ی لهستان از بعد از ظهر روز جمعه در پارلمان گرد آمده  بودند.  اعتراض اپوزیسیون و اتحادیه ی اروپا      افزون بر این نمایند گان اپوزیسیون از تصویب غیرقانونی پیش نویس بودجه ی سال آینده ی دولت انتقاد می کنند. گفته می شود که رای گیری در این باره در روز جمعه به دلیل اشغال سالن اصلی از سوی ۳۰ تن از نمایندگان حزب مخالف، در محل دیگری صورت گرفته است. نمایند گان اپوزیسیون معتقدند که این رای گیری موافق مقررات صورت نگرفته و از آن گذشته، بسیاری از نمایندگان به خاطر هرج و مرج و جابه جایی از شرکت در رای گیری محروم شده اند.  بیشتر بخوانید:دولت لهستان استقلال بالاترین مرجع حقوقی کشور را نقض کرد  تصویب قانون اصلاحات نظام رسانه ای که در آخرین  روزهای سال ۲۰۱۵ صورت گرفت، از ابتدا نیز با موج عظیمی از اعتراضات انجمن های مطبوعاتی و نهاد های حقوق بشری لهستان همراه بود. اغلب روزنامه نگاران و خبرنگاران این کشور تصمیم دولت را تلاشی برای تأثیرگذاری سیاسی بر رسانه ها ارزیابی کردند.  بیشتر بخوانید: پارلمان اروپا اقدامات ضد دموکرایتک دولت لهستان را محکوم کرد  نمایندگان پارلمان اروپا نیز تغییرات قانونی اخیر دولت ملی گرای حاکم بر لهستان را مبنی بر تصویب قانون اصلاحات نظام رسانه ای و دیوان عالی نظارت بر قانون اساسی  ناقض مفاد منشور اتحادیه و موازین دموکراسی می دانند و از این رو طی بیانیه ای با اکثریت آرا اقدامات دولت لهستان را محکوم کردند.مدیرکل آژانس بین‌المللی انرژی اتمی به دعوت مقام‌های ایران به تهران می‌رود. آمانو در این سفر با مسئولان ایران در باره همکاری‌های این کشور و آژانس و موضوع‌های مرتبط با توافق هسته‌ای تبادل نظر خواهد کرد.رسانه های ایران می گویند یوکیا آمانو، مدیرکل آژانس بین المللی انرژی اتمی، به دعوت علی اکبر صالحی رئیس سازمان انرژی اتمی ایران به تهران می رود. این سفر یک روزه است و آمانو صبح روز یکشنبه (۱۸ دسامبر ۲۸ آذر) در راس هیأتی وارد تهران خواهد شد.  در این سفر آمانو علاوه بر دیدار با صالحی با برخی از دیگر مقام های جمهوری اسلامی، از جمله حسن روحانی، رئیس جمهور، دیدار و گفت وگو می کند.  خبرگزاری فارس نوشته است، در این دیدارها طرفین در خصوص همکاری های ایران و آژانس در زمینه های مختلف فنی، پادمانی و موضوعات مرتبط با برجام مذاکره و تبادل نظر خواهند کرد. آخرین سفر آمانو به تهران در تاریخ ۲۸ دی ماه ۱۳۹۴، یک روز پس از اجرایی شدن برجام صورت گرفت.  چالش تازه در برابر برجام  توافق هسته ای میان ایران و قدرت های بزرگ موسوم به برجام (برنامه جامع اقدام مشترک) یک سال پس از آغاز اجرای آن، با چالش تازه ای و غیرمنتظره ای روبرو شده است. این چالش تازه انتخاب رئیس جمهور جدید در آمریکاست که یکی از موضوع های مورد تاکید او در جریان مبارزات انتخاباتی، مخالفت با برجام بود. ترامپ پیش تر گفته بود که در صورت پیروزی این توافق را پاره خواهد کرد.  بیشتر بخوانید:  نتانیاهو: با ترامپ درباره لغو برجام گفت وگو خواهم کرد  دونالد ترامپ اما پس از پیروزی دیگر درباره لغو برجام و پاره کردن آن سخنی نگفته، اما برخی مشاورانش گفته اند که خواهان بازنگری در برخی بندهای آن خواهند شد. ناظران سیاسی نیز پاره کردن یا لغو برجام را شعار  می دانند. با این حال گمان بر این است که به دلیل تسلط کامل جمهوری خواهان مخالف برجام بر تمامی ارکان قدرت در آمریکا، دست کم اجرای توافق هسته ای با آغاز ریاست جمهوری ترامپ دچار پاره ای مشکلات و سخت گیری ها شود.  جمهوری خواهان آمریکا در آخرین اقدام قانون داماتو را به مدت ده سال دیگر تمدید کردند. این قانون تحریم هایی را علیه بخش انرژی و صنعت نفت ایران وضع کرده و سرمایه گذاری های کلان در این بخش را ممنوع می کند.  حسن روحانی در واکنش به تمدید قانون داماتو گفته است، چنانچه این مصوبه به اجرا گذاشته شود، نقض فاحش برجام بوده و پاسخ قاطعانه ی ایران را به دنبال خواهد داشت.  بیشتر بخوانید: مجلس ایران خواهان اقدام متقابل علیه تمدید قانون داماتو شد  رئیس جمهور ایران هم چنین دستور داده که ضمن پیگیری های حقوقی مربوط به نقض برجام، سازمان انرژی اتمی با همراهی موسسات تحقیقاتی، مطالعات مربوط به ساخت پیشران های هسته ای و سوخت مورد نیاز آنها را دنبال کنند.  پیشران های هسته ای بخش محرک موتورهایی هستند که در شناورهای نظامی یا تجاری دریایی مورد استفاده قرار می گیرند. تاکنون تنها چند کشور شناخته شده هسته ای (آمریکا، روسیه، چین، بریتانیا، فرانسه و هند) از این فناوری برخوردارند. دستور حسن روحانی شامل تحقیق برای دستیابی احتمالی ایران به این فناوری است.  تصویب قانون داماتو و واکنش ایران، از جمله دستور روحانی برای تحقیق درباره فناوری پیشران ها از جمله گفت وگوهای مقام های ایران با مدیرکل آژانس بین المللی انرژی اتمی خواهد بود.حزب موتلفه، زودتر از سایر تشکل‌های اصولگرا به پیشواز انتخابات ریاست جمهوری دوازدهم رفت. مصطفی میرسلیم، وزیر ارشاد دولت دوم هاشمی رفسنجانی، کاندیدای نهایی موتلفه است.فضای انتخابات ریاست جمهوری دوازدهم هنوز گرم نشده و در اردوی اصولگرایان بحث پیرامون کاندیداتوری این و آن هنوز جریان دارد. با این همه، حزب موتلفه مصطفی میرسلیم را گزینه نهایی خود معرفی کرده است.  حمیدرضا ترقی، عضو شورای مرکزی موتلفه گفته که قرار است مشورت هایی با ائتلاف اصولگرایان در مورد این تصمیم در اوایل دی ماه انجام شود.  محمدرضا باهنر، دبیرکل جامعه اسلامی مهندسین و جبهه پیروان خط امام و رهبری، اخیرا در نشستی مطبوعاتی با یادآوری آن که بدون کاندیدا نمی مانیم، به اصولگرایان توصیه کرده بود فعلا وارد گود نشوند.  هم زمان محمدباقر قالیباف، شهردار اصولگرای تهران نیز برای ورود به صحنه، شرط حمایت جامع را تعیین کرده است.  به نظر می رسد سعید جلیلی هم قصد حضور در انتخابات ۹۶ را داشته باشد. شاهد این گمانه زنی، سخنرانی ها و سفرهایی است که جلیلی با محوریت انتقاد به برجام و مذاکرات هسته ای انجام می دهد.  جلیلی در انتخابات ۹۲ کاندیدای مورد حمایت جبهه پایداری و رهبر معنوی آن محمدتقی مصباح بود. گفته شده که اگر این حمایت نبود، جلیلی حتی آن سه میلیون رای را نیز کسب نمی کرد.  طی سه سال و نیمی که سعید جلیلی متصدی مذاکرات هسته ای با قدرت های جهانی بود، شورای امنیت ۴ قطعنامه علیه ایران صادر کرد و این چیزی بود که در مناظره های سال ۹۲ نیز مورد بحث و نقد قرار گرفت.  جبهه یکتا نیز که از مقامات و وابستگان دولت نهم و دهم تشکیل شده، نامزدهایی را معرفی کرده است. محمد حسینی، وزیر فرهنگ و ارشاد دولت دهم و یکی از اعضای این جبهه اعلام کرده که رستم قاسمی و حمیدرضا حاجی بابایی، کاندیداهای این تشکل هستند. قاسمی وزیر نفت و حاجی بابایی، وزیر آموزش و پرورش دولت محمود احمدی  نژاد بودند.  این در حالی است که احمدی نژاد پس از نهی خامنه ای از حضور در انتخابات ۹۶ گفته است که از هیچکس در رقابت های مربوطه حمایت نخواهد کرد.  شرکت قالیباف در انتخابات  گفته می شود که محمدباقر قالیباف، شهردار تهران نیز در صدد ورود به انتخابات ۹۶ است اما شروطی را تعیین کرده است.  روزنامه ایران، جمعه ۲۶ آذر به نقل از حسین سبحانی نیا، نماینده سابق مجلس نوشت: «شهردار تهران شرط کرده تنها در صورتی مجددا وارد عرصه انتخابات می شود که اصولگرایان تمام و کمال و یکصدا از او حمایت کنند.»  قالیباف در سال ۹۲ در مناظره با حسن روحانی، کنایه سنگینی را شنید که وارد ادبیات سیاسی شد. روحانی در پاسخ به قالیباف که او را به مخالفت با صدور مجوز سالگرد اعترضات دانشجویی متهم کرد به یاد قالیباف آورد که در صدد حمله گازانبری به کوی دانشگاه بود و گفت: «من سرهنگ نیستم حقوقدان هستم.»  محسن رضایی که کاندیدای ثابت چند دوره انتخابات ریاست جمهوری بوده، اعلام کرده که در این دور نامزد نمی شود. غلامعلی حداد عادل، نماینده مجلس نهم که در انتخابات ریاست جمهوری ۹۲ نیز کاندیدا شده بود، در سخنرانی هایش بر ضرورت وحدت انتخاباتی اصولگرایان تاکید کرده و افزوده که در انتخابات ۹۶ کاندیدا نمی شود.  اصولگرایان و رسانه های وابسته به آنها از سال سوم دولت یازدهم، با تمرکز روی مشکلات اقتصادی و به چالش کشیدن وعده های انجام نشده روحانی، پیشایش روی یک دوره ای شدن ریاست جمهوری او مانور می دهند. تا کنون به جز دو استثناء، هر یک از روسای جمهوری ایران دو دوره بر مسند امور بوده اند. ابوالحسن بنی صدر، اولین رئیس جمهوری این کشور در میانه مسئولیت خود عزل شد. محمدعلی رجایی نیز طی انفجار کشته شد.با اینکه باراک اوباما، رئیس جمهوری آمریکا از امضای تمدید قانون تحریم علیه ایران امتناع کرده است، قانون تحریم‌های آمریکا علیه ایران (ایسا) به مدت ۱۰ سال دیگر تمدید شده و رسمیت یافته است.کاخ سفید در رابطه با تمدید قانون تحریم های آمریکا علیه ایران، موسوم به ایسا، پیش از این گفته بود که به احتمال زیاد باراک اوباما، رئیس جمهوری آمریکا آن را امضا خواهد کرد. تمدید این قانون در دو نهاد قانونگذاری آمریکا، مجلس نمایندگان و سنا، به تصویب رسیده بود.  مهلت امضای تمدید این قانون از سوی رئیس جمهوری آمریکا نیمه شب چهارشنبه به پنجشنبه (۱۴ به ۱۵ دسامبر ۲۴ و ۲۵ آذر) به سر رسید و از قرار معلوم باراک اوباما از امضای تمدید این قانون تحریمی علیه ایران امتناع کرده است.  به گزارش خبرگزاری آسوشیتدپرس، جاش ارنست، دبیر رسانه ای کاخ سفید در این رابطه گفته است، اوباما گذاشته این تحریم ها بدون امضای او به قانون تبدیل شود.  بر اساس قانون اساسی آمریکا، رئیس جمهوری ۱۰ روز مهلت دارد قانونی را که کنگره آمریکا به تصویب رسانده را امضا و یا وتو کند و یا اینکه بدون امضا بگذارد به قانون تبدیل شود.  بیشتر بخوانید: اجرای تحریم های ایسا برای امریکا هزینه سنگینی خواهد داشت    اگرچه قانونگذاران آمریکا هم اکنون در تعطیلات پایان سال به سر می برند، اما کنگره آمریکا از نظر اداری این هفته نیز جلسه خود را برگزار خواهد کرد.  هرچند که اوباما با امتناع خود از امضای تمدید قانون تحریم ها علیه ایران می خواسته نشان دهد که موافق رأی قانونگذاران نیست، اما این امر مانع از رسمیت یافتن قانون تحریمی ایسا نمی شود.  قانون تحریمی آمریکا موسوم به ایسا علیه ایران، پیش از این نیز اعتبار داشته است. یک عضو تیم مذاکره کننده هسته ای چندی پیش تأکید کرده بود که این به معنای اجرایی شدن این قانون نیست.  به گزارش خبرگزاری ایسنا، حمید بعیدی نژاد پیش از این گفته بود که آمریکا طی سال های گذشته قوانین متعددی در رابطه با تحریم ایران به تصویب رسانده است که از اعتبار حقوقی برخوردارند و لغو هم نشده اند. مهم ترین این قوانین و مبانی حقوقی تحریم آمریکا عبارتند از:  الف. قانون ایفکا  ب. سیسادا  ج. ایسا  مهلت زمانی قانون تحریمی ایسا ۳۱ دسامبر ۲۰۱۶ به پایان می رسد که مجلس و سنای آمریکا به تازگی مبادرت به تمدید آن کردند.  بیشتر بخوانید: تمدید قانون تحریمی آمریکا به معنای بازگشت تحریم ها علیه ایران نیست   این کارشناس مذاکرات هسته ای ایران می گوید: «حتی اگر این قانون تمدید نشود، قوانین تحریمی متعدد دیگر به اضافه دستورات اجرایی متعددی که در حوزه های متنوعی به تصویب رسیده اند، امکان اعمال تحریم در همان حوزه های قانون ایسا را که حوزه های نفت و پتروشیمی است به رئیس جمهور آمریکا می دهد.»برای چندمین بار درباره ممنوعیت تتو در ایران بحث شده است. فرمانده نیروی انتظامی تهران از ممنوعیت انجام تتو و برخورد با ارائه دهندگان خدماتش خبر داد. کاربران فضای مجازی با خشم و شوخی به این اظهارات واکنش نشان دادند.تنها با گذشت یک روز از پخش خبر دستگیری کسانی که اعضای یک باند تتو معرفی شدند، سردار حسین ساجدی نیا، رئیس پلیس تهران، روز چهارشنبه (۲۴ آذر ۱۴ دسامبر) از ممنوعیت انجام تتو در آرایشگاه ها خبر داد.  او در حاشیه نشست بررسی طرح ملی ساماندهی و نظارت بر آرایشگاه های زنانه و لوازم آرایشی و بهداشتی و دارویی سراسر کشور در جمع خبرنگاران اعلام کرد انجام هر گونه تتو در آرایشگاه های زنانه غیرقانونی و تخلف است و با متخلفان برخورد می شود.  ساجدی نیا به محتوای شبکه های اجتماعی آن لاین نیز پرداخت. او گفت که از ماه های پیش، پلیس های اماکن و فتا، اینگونه فعالیت آرایشگاه ها را در فضای مجازی رصد می کنند و با آن ها برخورد خواهند کرد ضمن آن که در بحث برخورد با مدلینگ هم فعالیت های خوبی انجام شده است.  پیش از این یکی از قضات در تهران در گفتگو با برخی رسانه های داخلی از دستگیری اعضای آنچه او باند خالکوبی و تتوی نمادهای شیطان پرستی و مستهجن روی بدن پسران و دختران جوان خوانده بود خبر داد. این قاضی نیز که از سوی رسانه ها قاضی منصوری معرفی شده است به فعالیت این افراد در شبکه های اجتماعی اشاره کرده بود.  بیشتر بخوانید: آیا خالکوبی سرطان زا است؟  او در این باره توضیح داده بود که پس از چند ماه کار اطلاعاتی مشخص شد سه عضو اصلی این باند با اجاره یک واحد مسکونی اقدام به تبلیغات فعالیت غیرقانونی و مجرمانه خود در فضای مجازی کرده و دختران و پسران را به این واحد دعوت کرده و اقدام به انجام تتو روی بدن آن ها با تصاویر غیراخلاقی، نمادهای شیطان پرستی، نمادهای فرهنگ غربی و مبتذل می کردند.  او از دستگیری این سه نفر خبر داد و این فعالیت ها را مصداق فعل حرام و گسترش فرهنگ ابتذال و بی بندوباری خواند که دادستانی با آن قاطعانه برخورد خواهد کرد.  لرزیدن پایه های نظام با تتو  این نخستین بار نیست که مسئولان ایران درباره ارائه خدمات تتو هشدار می دهند. خبرگزاری ایسنا در ماه مرداد امسال از تب تتو در ایران گزارش داده بود و در آن زمان از قول صاحب یک آرایشگاه مردانه نوشت: «خب، وقتی مردم می خواهند این کار را بکنند و ما هم بلدیم، چرا نباید انجام بدهیم؟ نمی شود که همه چیز را در همه جا ممنوع کرد.»   این خبرگزاری از قیمت وسوسه کننده ارائه خدمات تتو در ایران گزارش داد که برای یک طرح دو سانتی متر مربع، بین ۳۰۰ تا ۶۰۰ هزار تومان دستمزد گرفته می شود.  اما موضوع مخالفت ها با طرح های نظارتی تنگ نظرانه شاید صرفا به وسوسه کننده بودن قیمت ها برنگردد. چنان چه در روزهای اخیر و با داغ شدن مجدد بحث تتو، کاربران شبکه های اجتماعی در این باره واکنش نشان دادند. شماری از آن ها با استفاده از هشتگ تتو در این زمینه اظهارنظر کردند.  یکی از کاربران توییتر می نویسد: «کنترل ریخت و لباس و سر و شکلمون دیگه حکومت رو ارضا نمیکنه. بازی جدید نفوذ به لایه های زیرینه». دیگری نیز به دستگیری های اعلام شده اعتراض می کند و می نویسد: «یه جا بهشون میگن تتو آرتیست و هنرمند محسوب میشن. یه جای دیگه میگن باند تتو دستگیر شد. فقط لفظ رو ببینید: باند! باند آخه؟ جنگه مگه؟»  و کاربر دیگری نیز نوشت: «پایه های نظام با تتو زدنم میلرزه.»  در این میان برخی نیز با اشاره به دستگیری اعلام شده از مطالبات عقب مانده خود از پلیس نوشتند. یکی از کاربران در فیس بوک نوشت: «چند ماه کار اطلاعاتی کردن یه تتو کار رو بگیرن، دوبار خونه ما رو دزد زد هیچوقت پیدا نشد. سرتون خلوت شد یه کار اطلاعاتی برای دزدا هم بکنین. آفرین.»    ممنوعیت تتو، اعتراض ها و ناامیدی ها  برخی نیز به طنز از تتو کردن برای اعتراض به محدودیت های ایجاد شده نوشتند. یکی از کاربران نوشت: «تتو چه ربطی به نظام داره من از تتو خوشم نمیاد ولی از این به بعد عکس جنتی رو حک میکنم رو بازوم، ببینم کی پاکش میکنه؟» دیگری هم با اشاره به جو اعتراضی ایجاد شده اینطور نوشت: «دیگه وقتش شده بزنیم تو کار و کاسبی تتو. تجربه نشون داده هر چیو اینا ممنوع کنن مردم فوری ازش استقبال می کنن.»  البته برخی از کاربران به خطرات بهداشتی تتو در اماکن غیرمجاز اشاره کردند و ایرادی در طرح پلیس ندیدند. اما یکی از کاربران در جواب نوشت: «این قضیه تتو رو هرچی بیشتر بهش فکر میکنم کمتر میفهمم! اگه قرار بود کسی هم به تتوی آرایشگاه ها گیر بده قاعدتا باید وزارت بهداشت می بود.»  اما شاید آن چه که پس همه توییت های معترضانه یا سرشار از شوخی وجود دارد، سوالی باشد که یکی از کاربران توییتر صادقانه از آن می نویسد: «درسته از جمهوری اسلامی نمیشه انتظار کار منطقی داشت ولی آدم دوس داره بدونه به چه دلایلی تتو یا خالکوبی ممنوع شده.» با این همه ظاهرا ناامیدی نهفته در این توییت بزرگ تر از امیدهای موجود است. چیزی که باعث می شود یکی دیگر از کاربران بنویسد: «این جالبه که تو ایران زندگی کنی و ممنوعیت تتو برات تعجب آور باشه!»  اما خشم و سرخوردگی کاربران از چنین اظهارنظراتی نیز قابل نادیده گرفتن نیست، خصوصا آن دسته از کاربران که به دنبال هوای تازه اند. یکی از کاربران می نویسد: «بروم درست روی قفسه سینه ام تتو کنم خفه مان نکنید.»رهبر جمهوری اسلامی در ملاقات با دبیرکل جهاد اسلامی فلسطین، بار دیگر تاکید کرد که فلسطین مسئله اول جهان اسلام است. او آمریکا را نیز عامل اصلی مشکلات منطقه و مستکبر اعظم و شیطان اکبر خواند.علی خامنه ای، روز چهارشنبه ۱۴ آذر طی  دیدار با رمضان عبدالله، دبیرکل جهاد اسلامی فلسطین خواستار تلاش گروه های فلسطینی، علما، روشنفکران و نویسندگان عرب برای زنده نگاه داشتن موضوع فلسطین در افکار عمومی ملت ها شد.  خبرگزاری ایرنا به نقل از خامنه ای نوشت: «باید برای ایجاد فضای فکری و گفتمان عمومی در جهان اسلام، درباره اولویت قضیه فلسطین تلاش مضاعفی شود به گونه ای که مسئولان سازشکار برخی کشورها از عکس العمل ملت ها در هراس باشند.»  رهبر ایران گفت که جمهوری اسلامی با وجود درگیر بودن در برخی قضایای منطقه، فلسطین را مسئله اول دنیای اسلام می داند و به تکالیف خود در این زمینه عمل می کند.  بیشتر بخوانید: خامنه ای: کرانه باختری قطعا تسلیح خواهد شد  در این ملاقات، خامنه ای با تکیه بر اهمیت جمعیت جوان فلسطین گفت: «رژیم صهیونیستی به شرط مبارزه همگانی و متحد فلسطینی ها و مسلمانان با صهیونیست ها در ۲۵ سال آینده وجود خارجی نخواهد داشت.»  او آمریکا و همراهان منطقه ای را مسئول وارد کردن عامل مذهب به بحران ها خواند و افزود: «برخلاف این تبلیغات، مردم سُنی حلب، موصل و شهرهای دیگر به دست تکفیری های جنایتکار قتل عام شده و می شوند، بنابراین این بحران ها ربطی به شیعه و سُنی ندارد.»  خامنه ای مقابله همگانی با گروه های تکفیری همچون داعش و جبهه نصرت را یکی از مهم ترین مسائل منطقه خواند تا بحران آفرینی های مستمر موجب به حاشیه رفتن مسئله فلسطین نشود. او گفت: «ماموریت این گروه ها، ایجاد فتنه است و باید با هوشیاری و قاطعیت کامل با آنها مقابله کرد.»  تکرار سخنان پیشین  خامنه ای دو سال قبل و در کنگره نقد جریان های تکفیری در تهران نیز از لزوم طرح موضوع فلسطین به عنوان مسئله اصلی جهان اسلام نام برده و خواستار ادامه کمک به سازمان های حماس و جهاد شده بود. او در ملاقات با مدعوین این کنگره در تهران گفت: «ملت و جوانان ایران با کمال میل از مردم فلسطین حمایت می کنند و عاشق مبارزه با صهیونیست ها هستند.»  بیشتر بخوانید: سردار سپاه از صدهزار موشک آماده پرتاب به اسرائيل خبر داد  حدود ۵ ماه قبل و در راهپیمایی های روز قدس در ایران نیز برخی مسئولان نظامی، در حمایت از فلسطین، شعارها و تهدیدهای ضداسرائیلی مطرح کردند.  از جمله سردار حسین سلامی، جانشین فرمانده سپاه پاسداران، گفته بود که انقلاب سنگی فلسطین به انقلاب موشکی تبدیل شده و ده ها هزار موشک دوربرد در اقصی نقاط جهان اسلام منتظر دستورند تا با فشار یک ماشه اسرائیل را برای همیشه از جغرافیای سیاسی جهان حذف کنند.مقامات دولت آمریکا می‌گویند دستور روحانی برای توسعه فناوری ‌و ارتقای توان نیروی دریایی این کشور با سوخت هسته‌ای، ناقض توافق اتمی سال ۲۰۱۵ نیست.سه شنبه (۱۳ دسامبر۲۳ آذر) جاش ارنست، سخنگوی کاخ سفید در واکنش به نامه های روحانی به ظریف و صالحی، ساخت کشتی با سوخت هسته ای را منافی توافق اتمی ندانست. او گفت این توافق برای جلوگیری از دستیابی ایران به سلاح هسته ای بوده و تولید چنین کشتی هایی به معنای نقض آن نیست.  یکی از مسئولان بلندپایه دولت اوباما نیز به شرط محفوظ ماندن نامش، به رویترز گفته است که اعلام ایران منافاتی با برنامه جامع اقدام مشترک ندارد.  هم زمان، جان کربی، سخنگوی وزارت خارجه آمریکا عنوان کرد که فناوری هسته ای دریایی به سال های زیادی زمان و تعهدات بسیار بالای هر کشور نیاز دارد.  این در حالی است که دستور روحانی در راستای تولید سوخت هسته ای برای پیشران های دریایی، واکنشی به اقدام آمریکا در تمدید تحریم های داماتو عنوان شده است.  بیشتر بخوانید:ارزیابی متفاوت آمریکا و روسیه از دستور حسن روحانی  رئیس جمهوری ایران سه شنبه ۲۳ آذر و طی دو نامه جداگانه به وزیر خارجه و رئیس سازمان انرژی اتمی، تمدید ده ساله تحریم های داماتو را نقض برجام خواند و از ظریف و صالحی خواست در اجرای مصوبات شورای عالی امنیت ملی و هیات نظارت بر اجرای برجام، مراحل پیش بینی شده در برجام برای رسیدگی به موارد نقض آن را به جریان بیندازند.  روحانی از ظریف خواست پیگیری های حقوقی و بین المللی لازم را انجام دهد و گزارش اقدامات خود را ظرف یک ماه به او ارائه کند. به علی اکبر صالحی نیز دستور داده شده که برنامه ریزی برای طراحی و ساخت پیشران هسته ای جهت بهره گیری در حوزه حمل  و نقل دریایی را با همکاری مراکز علمی و تحقیقاتی به جریان بیندازد و بیلان کارها را پس از ۳ ماه گزارش دهد.  سنای آمریکا اول دسامبر ۲۰۱۶ با ۴۱۹ رأی موافق و تنها یک رأی مخالف قانون تحریم های ایران را به مدت ۱۰ سال تمدید کرد. پیش از آن نیز تمدید این قانون در مجلس نمایندگان آمریکا برای یک دوره ۱۰ ساله دیگر تصویب شده بود.  مجلس ایران هم در واکنش به این اقدام، طرح دوفوریتی ممنوعیت خرید کالاهای مصرفی آمریکایی را ارائه داد.  حسن روحانی هنگام تقدیم لایحه بودجه سال ۹۶ به آمریکا هشدار داده بود که تمدید تحریم های داماتو نقض برجام است و بدون پاسخ نمی ماند. رئیس جمهوری ایران گفته بود کشورش به تمام تعهدات خود در چارچوب برجام عمل کرده و به آن پایبند است.مهران مدیری در شبکه نسیم برای مردانی که حق طلاق به زنان‌شان داده‌اند دل سوزاند. موضوعی که واکنش کاربران شبکه‌های اجتماعی را برانگیخت و موجی آن‌لاین هم شکل گرفت. آیا دادن حق طلاق به زنان براستی نشان جوگیر شدن مردان است؟پخش یک برنامه طنز تلویزیونی به بالا گرفتن بحث های آن لاین درباره نبود حق طلاق برای زنان در قوانین ایران منجر شد. مهران مدیری، چهره شناخته شده ی تلویزیون ایران، در برنامه دورهمی در شبکه نسیم رو به مردی که به زنش حق طلاق داده بود با خنده گفت: ماهیچه هام سوخت برات. او احتمالا پیش بینی نمی کرد با خنده و به استهزا کشیدن دادن حق طلاق به زنان به موجی از اعتراض اینترنتی دامن خواهد زد.  کاربران فارسی زبان در شبکه های اجتماعی به ویژه در توییتر از نخستین ساعات پس از پخش این برنامه تلویزیونی در پنجشنبه شب (۱۸ آذر) با استفاده از هشتگ حقطلاق، دورهمی مهرانمدیری به نظر دادن درباره اظهارات مدیری پرداختند.  اما بحث ها به مساله حق طلاق ختم نشد و با گذشت چند روز از پخش برنامه دورهمی حالا بحث ها به مواردی دیگر در قوانین خانواده که نسبت به زنان تبعیض آمیز است کشیده شده. حق خروج از کشور، حضانت و چند مورد دیگر در بین فعالان و کاربران شبکه های اجتماعی موضوع بحث شده است.  بیش تر بخوانید: خشونت بر زنان، موضوع بحث کاربران ایرانی در فضایی پر از خشونت  مهران مدیری در برنامه دورهمی با جو گیر خواندن مردانی که حق طلاق به زنان شان داده اند به پخش شدن این جمله  اعتراضی در فضای فارسی زبانان کمک کرد: «حق طلاق جوگیری نیست.» این شعاری است که طراحان یک کمپین اعتراضی آن لاین بر ابتدای نامه سرگشاده ای که برای امضا روی اینترنت قرار داده اند نوشته اند.  حق طلاق، حق انسانی  شبکه ماچولند که برای مبارزه با تبعیض های جنسیتی به طراحی موج های آن لاین می پردازد در همراهی با وب سایت همسری نامه ی سرگشاده ای روی اینترنت قرار داده که کاربران می توانند از طریق امضای آن صدای اعتراض خود را به گردانندگان شبکه نسیم و برنامه دورهمی و احتمالا مهران مدیری برسانند.  در این نامه سرگشاده که در شبکه های اجتماعی بارها به اشتراک گذاشته شده آمده است: «ایران از معدود کشورهایی در جهان است، که نه تنها حق ازدواج آزادانه برای زنان در آن سخت تر از مردان است و اذن پدر، محدودیت ازدواج با اتباع غیرایرانی و غیر هم دین – برای زنان مسلمان – تنها شامل زنان می شود، بلکه حق طلاق نیز در اسناد ازدواج با مرد است و زنان حق خروج از رابطه ای را که روزی به آن بله گفته اند، ندارند.»  فعالان حوزه برابری جنسیتی از داخل و خارج از کشور که این موج اینترنتی را هدایت می کنند در نامه خود نوشته اند: «مهران مدیری که در تمام سال های فعالیت، ادعای دغدغه رفع آسیب های اجتماعی با استفاده از ابزار طنز را داشته است، در این برنامه مردانی را به سخره می گیرد که حق برابر طلاق را با ثبت آن میان شروط ضمن به رسمیت شناخته اند و به این ترتیب نه تنها واقعیت را وارونه جلوه می دهد که شروط ضمن عقد را نیز ابزاری برای ظلم به مردان تلقی می کند.»  نویسندگان این نامه می گویند: «دادن حق طلاق به زنان جوگیری یا خنده دار نیست، بلکه پس دادن قانونی یکی از حقوق انسانی آنهاس».  کاربران با وارد کردن نام و آدرس پست الکترونیکی (ایمیل) خود و کلیک بر گزینه بفرست این امکان را دارند که اعتراض خود را به گوش مسئولان شبکه نسیم که شبکه طنز و سرگرمی صدا و سیماست که از سال ۱۳۹۲ فعالیت می کند برسانند.  موج، چرا موج؟  یکی از گردانندگان پلتفرم ماچولند در گفتگو با دویچه وله فارسی درباره همکاری ماچولند و همسری در رابطه با برنامه اخیر دورهمی و برای به وجود آوردن موج آن لاین توضیح می دهد. او می گوید که این موج بعد از چهار روز که از پخش برنامه گذشته بود راه افتاد.  بیش تر بخوانید: خشونت علیه زنان در ایران و آمارهایی که گم می شوند  به گفته او هشتگ های مرتبط در توییتر و سایر شبکه های اجتماعی میان فارسی زبان ها داشت استفاده می شد و فعالان به این نتیجه رسیدند حالا که بحث طلاق رو آمده است، بهتر است درباره این موضوع و کل حقوق ضمن عقد اطلاع رسانی شود تا هم به این موضوع اعتراض شود و هم آگاهی بخشی و حساسیت زایی شود.  او که یکی از اهداف اصلی موج های ضدتبعیض ر ا پاسخ گو کردن طرف دیگر ماجرا می داند، می گوید: «یک اعتراض عمومی شکل گرفته بود و ما تلاش کردیم بخش پاسخگو کردن اش قوی تر شود.» به اعتقاد این فعال برابری جنسیتی، شبکه نسیم این اعتراضات را دریافت می کند و مطمئنا به مهران مدیری هم می رسد.  به گفته او از میان موج های آن لاین ماچولند، این موج و موجی که پیش از این درباره نبود حق خروج از کشور برای زنان متاهل بود بسیار مورد توجه قرار گرفته است. این عضو تیم ماچولند می گوید: «آن چه ما نتیجه گرفته ایم این است که حقوق ضمن عقد افراد زیادی را در جامعه درگیر خود کرده است و برای همین تعداد بیش تری هم عکس العمل نشان می دهند.»  به گفته او در کم تر از ۲۴ ساعت بیش تر از ۵۰۰ نفر نامه اعتراضی به شبکه نسیم را پر کرده و ارسال کرده اند.  مخالفان، موافقان، ترسیده ها  شماری از کسانی که در توییتر و فیس بوک به محتوای برنامه اخیر دورهمی اعتراض داشتند، حق طلاق را حق زنان می دانند که از آن ها گرفته شده و تنها کاری که همسر می کند این است که آن را برمی گرداند. یکی از کاربران توییتر می نویسد: «اینکه زنی حق طلاق داره لطفی از سمت همسرش محسوب نمیشه.» و کاربر دیگر هم می نویسد: «حقوقی چون حق طلاق حقوقی نیستند که زنان به امتیاز بگیرند، حقوقی اند که از ایشان سلب شده و باید باز پس  گرفته شود.»  شماری نیز بر این موضع پافشاری می کنند که رابطه با زور و اجبار ممکن نیست و اگر کسی بخواهد از آن خارج شود باید از چنین حقی برخوردار باشد:  «همونطور که اگر یکی راضی نباشه نمیشه ازدواج کرد، توی زندگی هم اگر یکی از زندگیش راضی نباشه نمیشه ادامه داد.»  یکی از کاربران هم اعتقاد دارد: «اصلا مرد برای حفظ شخصیت خودش باید خودش اصرار داشته باشه که حق طلاق رو بده تا حتی یک روز تحت اجبار با طرف زندگی نکرده باشد».  اما مخالفان حق طلاق برای زنان عموما استدلال خود را نه بر مخالفت با آزادی برای زنان بلکه بر ترس از نتایج دادن این حق بنا می کنند. یکی از مسایلی که درباره آن بحث می شود مساله مهریه است و این هراس که دادن حق طلاق به کسی که مهریه بالایی خواسته مثل دادن چک سفید است. یکی از کاربران می نویسد:  «من حق طلاق رو به همسرم دادم، در كمتر از دوهفته جدا شد و مهريه اش رو هم به اجرا گذاشت، حاصل يازده سال كارم و همه زندگيم بر باد رفت.»  شماری از کاربران نیز در پی پخش برنامه اخیر دورهمی کل شرایطی که آن را تبعیض آمیز می خوانند نقد می کنند. یکی از کاربران توییتر می نویسد: «برای حق طلاق مساوی باید شرایط ازدواج به کل تغییر کند.»  در عین حال کاربر دیگری حتی بحث کردن درباره دادن یا ندادن حق طلاق به زنان را زشت می خواند و می نویسد: «بعضی از مسائل حرف زدن در موردش هم زشته، چه برسه به چونه زدن و گروكشی.»حسن روحانی در واکنش به اقدام آمریکا در تمدید تحریم‌های داماتو (ایسا) به سازمان انرژی اتمی دستور تولید سوخت هسته‌ای برای پیشران‌های دریایی را صادر کرده است.روسیه و آمریکا در باره این دستور ارزیابی متفاوتی ارائه کرده‌اند.حسن روحانی، رئیس جمهور ایران، روز سه شنبه (۱۳ دسامبر ۲۳ آذر) در دو نامه جداگانه نسبت به اقدام اخیر آمریکا در تمدید تحریم های غیرهسته ای ایران، برای ده سال دیگر، واکنش نشان داد.  روحانی در نامه خود به محمدجواد ظریف، وزیر امور خارجه، تمدید تحریم های یادشده را نقض برجام توصیف کرده و از او خواسته است که  در اجرای مصوبات شورای عالی امنیت ملی و هیأت نظارت بر اجرای برجام  نسبت به اجرای  مراحل پیش بینی شده در برجام برای رسیدگی به موارد نقض اقدام کند.  قانون تحریم ایران (  ) یا  نام طرح پیشنهادی سناتور آلفونسو داماتو در مجلس سنای آمریکا است که در سال ۱۹۹۶ با هدف تحریم بخش انرژی و صنعت نفت ایران به تصویب و به امضای رئیس جمهور وقت بیل کلینتون رسیده است. این قانون همچنین به نام طراح آن به قانون داماتو هم مشهور است.  در خود دولت ایران هم نظر واحدی وجود ندارد که تمدید تحریم های یادشده به معنای نقض برجام است. حمید بعیدی نژاد، عضو تیم هسته ای ایران در مذاکرات با ۵+۱ و سفیر کنونی ایران در بریتانیا توضیحی در تشریح این اقدام آمریکا نوشته که در آن از جمله آمده است: «یکی از خواست های ایران در جریان طول مذاکرات این بود که آمریکا صریحا با توجه به سررسید مهلت قانونی آیسا در سال ۲۰۱۶ در قالب برجام تعهد بدهد، کاری را که در این بیست سال به طور مکرر انجام داده است، انجام ندهد و این قانون را تمدید نکند. در برابر، نمایندگان آمریکا اعلام میکردند که آنها با عدم تمدید این قانون مخالف نیستند و ضرورتی هم برای تمدید این قانون حس نمی کنند، ولی چون تصمیم تمدید باید توسط مجلسین آمریکا صورت بگیرد، آنها بعنوان نماینده دولت نمی توانند از طرف این دو مجلس تعهدی در برجام بدهند ولی تمام تلاش خود را خواهند کرد که این قانون تمدید نشود.»  بعیدی نژاد سپس توضیح می دهد که اوباما می تواند همچنان با دستورالعمل خود تحریم های هسته ای را از قانون ایسا مستثنی کند. با این وجود او قطعی نمی داند که ترامپ از انجام چنین کاری سرباز زند.  بیشتر بخوانید: تمدید قانون تحریمی آمریکا به معنای بازگشت تحریم ها علیه ایران نیست  نقض برجام نیست  علی خرم، کارشناس مسائل بین المللی و نماینده پیشین ایران در دفتر اروپایی سازمان ملل نیز تاکید می کند: «دولت روحانی وقتی در سال ١٣٩٢ وارد مذاکرات شد، شرط گذاشت که هیچ موضوع دیگری مانند حقوق  بشر و مسائل مربوط به موشک مورد مذاکره قرار نگیرد. اگرچه این موضوع برای ایران مزیت هایی داشت اما سبب شد، وقتی مذاکرات به نتیجه رسید، تنها تحریم های هسته ای لغو شود. به این معنا که تحریم های مربوط به حقوق بشر و... را شامل نشد و آمریکایی ها هم اکنون نیز درصدد تمدید تحریم های پیش از برنامه هسته ای هستند.»    علی بیگدلی، استاد دانشگاه و کارشناس مسائل بین الملل نیز به روزنامه شرق گفته است که تمدید تحریم های ایسا آن طور ناقض برجام نیست. او افزوده است: «تحریم های اخیر نمی تواند مشکلی در روند کار ما ایجاد کند؛ فقط شرکت های آمریکایی را مثل دهه های گذشته از سرمایه گذاری بیش از ۴۰  میلیون دلار در صنایع نفت و گاز ایران محروم می کند».  گرچه مقام های دولت روحانی در ابتدا حساسیت چندانی به تمدید تحریم های یادشده نشان ندادند، ولی علی خامنه ای، رهبر جمهوری اسلامی پیشاپیش امضای آن توسط اوباما را نقض برجام توصیف کرد و جناح اصولگرا هم در همین راستا دست به تبلیغ و تحلیل زد.  بیشتر بخوانید: واکنش رسانه ها و مجلس ایران به تمدید قانون تحریم ها  حال به نظر می رسد که دولت حسن روحانی نیز در راستای ارزیابی خامنه ای تمدید تحریم های داماتو را نقض برجام تلقی کرده و از وزیر خارجه خواسته است که در این رابطه مطابق با پیش بینی های مطرح در برجام اقدام کند.  بندهای ۳۶ و ۳۷ برنامه جامع اقدام مشترک (برجام) ناظر بر سازو کار حل و فصل اختلافات احتمالی درباره اجرای برجام است. بر اساس این بندها چنانچه جمهوری اسلامی معتقد باشد که هر یک یا کلیه اعضای گروه ۵+۱ تعهدات خود را طبق برجام رعایت نکرده اند، ایران می تواند موضوع را برای حل و فصل به کمیسیون مشترک ارجاع دهد، به همین ترتیب چنانچه هر یک از اعضای گروه ۵+۱  نیز نسبت به عدم رعایت تعهدات ایران معترض باشند، می توانند اقدام مشابه انجام دهند.    کمیسون مشترک ۱۵ روز فرصت دارد تا موضوع را فیصله دهد، مگر اینکه این زمان با اجماع تمدید شود. چنانچه اختلاف حل و فصل شوند موضوع به وزاری خارجه ارجاع می شود و وزیران ۱۵ روز فرصت دارند، موضوع را فیصله دهند، مگر اینکه این زمان با اجماع تمدید شود.  پس از این مرحله عضو شاکی یا عضوی که اجرای تعهداتش زیر سوال بوده، می تواند درخواست کند تا موضوع توسط یک هیات مشورتی که متشکل از ۳ عضو خواهد بود بررسی شود. هیات مشورتی باید نظریه غیرالزام آوری را ظرف ۱۵ روز ارائه کند. چنانچه موضوع فیصله نیابد و شاکی معتقد باشد که موضوع مصداق عدم پایبندی اساسی است ، آن طرف می تواند موضوع را به عنوان مبنای توقف کلی و یا جزئی اجرای تعهدات خود قلمداد کرده و یا به شورای امنیت سازمان ملل شکایت برد.  تولید بحث انگیز سوخت هسته ای برای پیشران  شماری از کارشناسان به دلایلی که در بالا آمد، تردید دارند که شکایت ایران به مراجع فوق چندان نتیجه بخش باشد و آمریکا به نقض برجام متهم شود.  حسن روحانی در نامه دوم خود که خطاب به علی اکبر صالحی نوشته، به سازمان انرژی اتمی دستور داده است که برای طراحی و ساخت پیشران (موتور محرکه) هسته ای جهت بهره گیری در حوزه حمل ونقل دریایی، و نیز  مطالعه و طراحی تولید سوخت مصرفی پیشران هسته ای اقدام کند.  روسیه به عنوان یکی از اعضای گروه ۵+۱ از زبان یکی از مقام های وزارت خارجه خود واکنش نشان داده است. خبرگزاری ریانووستی روسیه به نقل از یک مقام روس، نوشته است: «اما اگر بخواهیم به صورت مشخص صحبت کنیم، ساخت واحدهای پیشران ناقض این توافق نیست. با این حال،  تولید واحدهای سوختی با غنای بالا که در این پیشران ها به کار گرفته می شود، بر خلاف توافق هسته ای است.»  اندکی بعد از این نظر روسیه، یک مقام کاخ سفید آمریکا اعلام کرد که تولید پیشران هسته ای که از سوی روحانی دستور تولید آن صادر شده مغایر برجام نیست. این مقام در باره تولید سوخت هسته ای برای پیشران ها و نسبت آن با برجام اشاره ای نکرد.حسن روحانی، رئیس‌جمهور ایران با نمایندگان اهل سنت دیدار کرد. مولانا مطهری و مولانا عبدالحمید، امام‌های جمعه اهل سنت خواف و زاهدان خواستار آن شده‌اند که دولت در ساختار خود از پیروان سنی‌مذهب نیز استفاد کند.مولانا حبیب الرحمان مطهری، امام جمعه اهل سنت خواف روز دوشنبه (۱۲ دسامبر  ۲۲ آذر) در نشست روحانیان سنی کشور با حسن روحانی در تهران خواستار آن شد که دولت در سطوح مختلف پست های دولتی از اهل سنت هم استفاده کند. او در حضور رئیس جمهور ایران صریحا از عدم به کارگیری نیروهای بومی و محلی انتقاد کرد.  بیشتر بخوانید:دو نماینده اهل سنت به هیئت رئیسه موقت مجلس راه یافتند  به نوشته سنی آنلاین، پایگاه اطلاع رسانی اهل تسنن ایران، مولانا مطهری مدیریت حوزه علمیه احناف خواف در نشست با روحانی تاکید کرد: «با توجه به اینکه قانون اساسی به اجرای حقوق شهروندی اهل سنت تاکید دارد، در انتخاب مسئولین اداره ها و پست های دولتی در سطوح مختلف از اهل  سنت استفاده شود. اگر امکان واگذاری پست فرمانداری در شهرستان خواف به اهل  سنت نیست، حداقل معاون فرماندار از اهل  سنت انتخاب شود».  به گزارش خبرگزاری ایرنا  نشستی هم دوشنبه شب (۲۲ آذر) در مسجد جامع مکی زاهدان با عنوان سیرت و وحدت برگزار شد. در این مراسم که گرامیداشت هفته وحدت (شیعه و سنی) بود، حسن قاضی زاده هاشمی، وزیر بهداشت، درمان و آموزش پزشکی، استاندار سیستان و بلوچستان و برخی از نمایندگان اهل سنت در مجلس نیز شرکت کردند.   مولانا عبدالحمید، امام جمعه اهل سنت در زاهدان، در نشست با مسئولین گفت که به  کارگیری شایستگان اقوام و مذاهب به وحدت و امنیت کشور و استان کمک می کند.  او در ادامه تاکید کرد: «بهترین راه برای برقراری وحدت و همدلی و همچنین توسعه ی استان سیستان  و بلوچستان این است که از شایستگان اقوام و مذاهب (شیعه و سنی) به تناسب جمعیت کار گرفته شود؛ این شیوه به نفع کشور، استان و اقوام و مذاهب است. وحدت استان در این است که اقوام و مذاهب را در تمام صحنه  ها کنار هم قرار دهیم.».  بیشتر بخوانید: مولانا عبدالحمید: روحانی می توانست در کابینه خود وزیر اهل سنت معرفی کند  وزیر بهداشت، درمان و آموزش پزشکی نیز در پاسخ به درخواست های اهل سنت گفت: «مردم استان سیستان  وبلوچستان به هیچ وجه تبعیض را نمی خواهند. این تبعیض در دولت های گذشته وجود داشته است. اما امیدوارم تمام این استان در مسیر رشد و پیشرفت حرکت کند. در بخش مدیریت هم نباید هیچ تفاوتی بین شیعه و سنی وجود داشته باشد.»  مطرح شدن درخواست اهل سنت با نزدیک شدن انتخابات آتی  حبیب​الله سربازی که در زمینه مسائل اهل سنت بلوچ تحقیق می​کند، مطرح شدن درخواست های اهل سنت با حسن روحانی و دیگر مقامات دولت یازدهم را مثبت می داند. اما به عقیده او روی آوردن مقامات عالیرتبه دولتی به مشکلات سنی ها با نزدیک شدن مهلت انتخابات ریاست جمهوری ایران در ارتباط است.  سربازی به دویچه وله می گوید: «درخواست علما و رهبران اهل سنت تازگی ندارد، بلکه سابقه ای به طول عمر جمهوری اسلامی دارد اما همواره این موضوع در بخش عمل طرف مقابل (مسئولان متنفذ) لنگیده است. علت مراجعه به اهل سنت و جمع کردن و به گفت وگو نشستن با آنها چیزی جز آماده کردن فضا برای انتخابات پیشرو نیست.»  بیشتر بخوانید:روحانیان سنی ایران: دولت با برخوردهای سلیقه​ای مقابله کند  این کارشناس امور اهل سنت در ایران ضمن اشاره به آرا قابل توجه رای دهندگان سنی در ایران به روحانی تاکید می کند: «عمل نکردن روحانی به وعده ها نوعی نا امیدی در بین اهل سنت ایجاد کرده است، با توجه به اینکه بالاترین رای را اهل سنت به سبد روحانی انداخته بود. روحانی برای پیروزی در انتخابات بسیار نیازمند آرا ی اهل سنت است. از این رو آنها را بعد از مدتی فراموشی به خاطر آورده است.»فاصله درآمد میان آلمانی‌ها و خارجی‌های ساکن این کشور در سال‌های اخیر افزایش یافته است. یک کارگر خارجی به‌طور متوسط ۲۱ درصد کمتر از یک کارگر آلمانی درآمد دارد.روزنامه محلی راینیشه پست که در ایالت پرجمعیت نوردراین  وستفالن آلمان چاپ و منتشر می شود در گزارشی نوشته است که کارگران خارجی ساکن آلمان به طور متوسط ۵ ۲۱ درصد کمتر از همکاران آلمانی خود درآمد دارند.  براساس این گزارش، در سال ۲۰۱۵ یک کارگر آلمانی ماهانه به طور متوسط ۳۱۴۱ یورو درآمد داشته، در حالی که درآمد ماهانه یک کارگر خارجی ۲۴۶۷ یورو، یعنی ۵ ۲۱ درصد کمتر بوده است. این ارقام درآمد ناخالص (بدون کسر مالیات و بیمه و...) را نشان می دهند که دولت آلمان در پاسخ به پرسش فراکسیون چپ ها در پارلمان اعلام کرده است.  تفاوت درآمد کارگران آلمانی و خارجی در سال ۲۰۰۰ تنها ۳ ۸ درصد بوده است. در فاصله ۱۵ سال گذشته در حالی که درآمد متوسط شهروندان شاغل آلمان ۳۲ درصد افزایش یافته، درآمد شاغلین فاقد تابعیت آلمان تنها ۱۳ درصد افزایش داشته است.  کلاوس ارنست، معاون فراکسیون چپ ها در پارلمان آلمان به روزنامه راینیشه پست گفته است، با وجود آنکه بازار کار و سطح اشتغال در آلمان بهبود یافته، تعداد مهاجران و جوانان و زنانی که حقوق کمتری می گیرند، به طور مدام رو به افزایش است.  به گفته این نماینده چپ ها، تعمیق شکاف اجتماعی در بازار کار همانند ماده ای منفجره برای جامعه است.  براساس گزارش دولت آلمان، تفاوت درآمد زنان خارجی نسبت به زنان شاغل آلمانی ۴ ۲۸ درصد بوده است در حالی که این تفاوت در میان مردان ۱ ۱۶ درصد را نشان می دهد. کمترین میزان درآمد ماهانه در سال ۲۰۱۵ حدود ۲۰۵۶ یورو بوده است.دولت آمریکا جایزه‌ی افشای اطلاعات موثر درباره‌ی ابوبکر بغدادی، رهبر دولت اسلامی را از ۱۰ میلیون دلار به ۲۵ میلیون دلار افزایش داد. دلیل این امر، گسترش چشمگیر خطر از سوی او در چند سال گذشته عنوان شده است.وزارت امور خارجه ی آمریکا روز جمعه (۱۶ دسامبر) اعلام کرد که به دلیل کشتار هزاران غیرنظامی در خاورمیانه و کشتن گروگان های ژاپنی، آمریکایی و بریتانیایی، جایزه ی اطلاعاتی که در کشف محل اقامت ابوبکر بغدادی، رهبر گروه تروریستی دولت اسلامی (داعش) موثر افتد، افزایش یافته و به ۲۵ میلیون دلار رسیده است.  ابوبکر بغدادی، در سال ۲۰۱۴ پس از تصرف موصل از سوی داعش خود را خلیفه خواند و با پشتیبانی شبه نظامیان اسلام گرا یک سوم از خاک عراق و سوریه را تسخیر کرد. آخرین پیام او در اوایل ماه نوامبر سال جاری میلادی، هنگام عملیات بازپس گیری موصل منتشر شده است. او در این پیام صوتی ۳۱ دقیقه ای، نیروهای داعش در شهر موصل را تهییج کرده تا در برابر حملات ارتش عراق و نیروهای ائتلاف بین المللی عقب ننشینند و به مبارزه ادامه دهند.  بیشتر بخوانید: انتشار پیام منتسب به ابوبکر بغدادی همزمان با عملیات موصل  بغدادی هم چنین یک سال پیش از آن در دسامبر سال ۲۰۱۵، هنگام درگیری های خونین در شمال سوریه از شبه نظامیان داعش خواسته بود از مبارزه دست نکشند.  ابوبکر بغدادی به طور کلی از حضور در جلسات همگانی خوداری می کند. تنها عکس موجود از او به زمانی که یک بار در مسجد نوری در موصل ظاهر شد، برمی گردد.  به گفته ی مقامات رسمی عراق، ابوبکر بغدادی در سال ۱۹۷۱ در شهر سامره در خانواده ای تنگدست به دنیا آمده است. بنا به گزارش ماموران امنیتی، بغدادی دارای مدرک دکترا در رشته ی اسلام شناسی است و مدتی به عنوان استاد دانشگاه در تکریت به کار مشغول بوده است. او زمانی در زندان های نظامی آمریکا به سر برده و از سال ۲۰۰۳ به گروه شبه نظامیان اسلام گرا پیوسته است.هزاران نفر از ساکنان شرق حلب در انتظار خروج از این منطقه ویران‌شده هستند. ظهر روز جمعه نیروهای رژیم اسد و متحدان آنها مانع عبور کاروان غیرنظامیان شدند و اتوبوس‌های حامل غیرنظامیان بار دیگر به مناطق تحت محاصره بازگشتند.روسیه، متحد رژیم اسد در جنگ داخلی سوریه اعلام کرده عملیات تخلیه غیرنظامیان از شرق از حلب پایان یافته است، در حالی که هزاران غیرنظامی برای خروج از این مناطق با خاک یکسان شده لحظه شماری می کنند و هنوز مشخص نیست عملیات خروج آنها چه زمانی دوباره از سر گرفته می شود.  حوالی ظهر روز جمعه (۱۶ دسامبر ۲۶ آذر) کاروان حامل غیرنظامیان پس از چندین ساعت انتظار  بار دیگر به مناطق تحت محاصره بازگشت. گفته می شود این کاروان حامل حدود ۸۰۰ غیرنظامی بوده که پس از نزدیک به ۵ ساعت انتظار دوباره به شرق حلب بازگشتند.  نیروهای رژیم اسد و مخالفان هر یک دیگری را مسئول توقف عملیات تخلیه غیرنظامیان معرفی می کنند.  روسیه به عنوان مهمترین متحد رژیم اسد روز جمعه اعلام کرد که عملیات تخلیه مخالفان و خانواده های آنها از شرق حلب پایان یافته است. به گفته وزارت دفاع روسیه، همه زنان و کودکان از منطقه تحت کنترل شورشیان تخلیه شده اند.  بیشتر بخوانید:توقف عملیات انتقال شورشیان و غیرنظامیان از شرق حلب  وزارت وفاع روسیه ادعا کرد کسانی که در شرق حلب باقی مانده اند گروه های تندور و آشتی ناپذیری اند که به روی نیروهای سوری تیراندازی می کنند و نیروهای اسد و متحدانش در حال پیش روی به این منطقه هسنند.  اما مخالفان ادعاهای روس ها را رد می کنند و می گویند هنوز ده ها هزار غیرنظامی در شرق حلب در محاصره اند و در انتظار خروج از این منطقه هستند.  فرانسوا اولاند، رئیس جمهور فرانسه روز پنجشنبه (۱۵ دسامبر ۲۰۱۶) در نشست سران اتحادیه اروپا در بروکسل اعلام کرد که ۵۰ هزار نفر در شرق حلب هنوز در محاصره اند.  در  ۴۸ ساعت گذشته تنها حدود ۸ هزار نفر موفق به خروج از منطقه محاصره شده شرق حلب شده اند.  تیراندازی به سوی اتوبوس های غیرنظامیان  خبرگزاری سانا وابسته به رژیم اسد اعلام کرده عملیات خروج غیرنظامیان از شرق حلب پس از آن متوقف شد که گروه های تروریستی به سوی اتوبوس های حامل غیرنظامیان آتش گشودند. اما مخالفان رژیم اسد می گویند شبه نظامیان طرفدار اسد به سوی کاروان اتوبوس ها آتش گشودند.  به گفته کمیته های محلی هماهنگ کننده مخالفان، اتوبوس های حامل غیرنظامیان ظهر روز جمعه در منطقه راموسه در جنوب غربی جلب هدف حمله قرار گرفتند که در جریان آن ۱۳ نفر کشته و ۱۰ نفر دیگر زخمی شدند.  بیشتر بخوانید:اوباما: سوریه، ایران و روسیه مسئول فاجعه حلب هستند  بنا بر این گزارش، تیراندازی ها از منطقه زیر کنترل نیروهای وابسته به رژیم اسد صورت گرفته است. به گفته دیده بان حقوق بشر سوریه پس از تیراندازی  اتوبوس های حامل صدها غیرنظامی به منطقه محاصره شده بازگشتند.  شرق حلب در ماه های گذشته در محاصره نیروهای رژیم اسد و متحدان آن بود و از هوا و زمین زیر آتش بمباران قرار داشت. از این رو این منطقه در وضعیت انسانی فاجعه باری قرار داشته و دسترسی به آب و غذا و دارو روز به روز مشکل تر می شود.  باراک اوباما، رئیس جمهور آمریکا روز گذشته در گفت وگو با رسانه ها در واشنگتن حکومت بشار اسد، روسیه و ایران را مسئول وضعیت فاجعه بار انسانی در حلب معرفی کرد و خواستار اعزام ناظران بی طرف برای زیر نظر گرفتن تلاش ها برای تخلیه غیرنظامیان از شهر حلب شد.ده‌ها نفر در پی انفجار خودرویی در شهر کایسری در ترکیه کشته و زخمی شدند. به گزارش شبکه‌های خبری انفجار سبب کشته‌شدن دست‌کم ۱۳ سرباز ارتش ترکیه شده است. بمب در خودرویی در کنار اتوبوس حامل سربازان منفجر شده است.در پی انفجاری یک خودروی بمب گذاری شده در بامداد شنبه (۱۷ دسامبر۲۷ آذر) در نزدیکی دانشگاه ارجیس در شهر کایسری (قیصریه) ده ها نفر کشته و زخمی شدند. خبرگزاری آلمان شمار کشته شدگان را ۱۳ نفر اعلام کرده است.  به گفته وزیر کشور ترکیه شمار زخمی ها به ۵۵ نفر رسیده که حال ۱۲ نفر از آنان وخیم گزارش شده است. به گفته مقامات ترکیه این بمب گذاری توسط یک عامل انتحاری صورت گرفته است. پیش تر شمار مجروحان ۴۸ نفر اعلام شده بود.  شهر كایسری (قیصریه) در مرکز ترکیه و در فاصله ۳۰۰ کیلومتری در جنوب شرقی آنکار قرار دارد. شبکه های خبری ترکیه تصاویری از یک اتوبوس سوخته را منتشر کرده است که به احتمال زیاد هدف این انفجار بوده است.  بیشتر بخوانید: دو انفجار خونین در استانبول؛ دست کم ۳۸ کشته و ۱۶۶ زخمی  مقامات رسمی هنوز درباره جزییات این انفجار گزارشی منتشر نکرده اند، اما بنا به گزارش رسانه های بین المللی این انفجار قطعاً یک عملیات تروریستی بوده است. هنوز هیچ گروهی مسئولیت این انفجار را بر عهده نگرفته است.  رجب طیب اردوغان، رئیس جمهور ترکیه در نخستین واکنش به این بمب گذاری تصریح کرد که گروه پ ک ک در پس این عملیات تروریستی قرار دارد.    هفته گذشته نیز انفجار دو بمب در استانبول ۴۴ کشته بر جا گذاشت که ۳۶ نفر آنان ماموران پلیس بودند. مسئولیت بمب گذاری استانبول را بازهای آزادی کردستان() که یک گروه تندروی کرد است، بر عهده گرفت.  بیشتر بخوانید: شبه نظامیان کرد مسئولیت انفجارهای خونین استانبول را برعهده گرفتند  در مقابل دولت ترکیه نیز حدود ۲۰۰ سیاستمدار وابسته به حزب دمکراتیک خلق ها را بازداشت کرد. دولت ترکیه این حزب را متهم به حمایت از تروریست های کرد می کند.باراک اوباما رئیس جمهور آمریکا در آخرین گفت‌وگوی خود با رسانه‌ها در سال جاری میلادی، رژیم بشار اسد و متحدان او، روسیه و ایران را مسئول اوضاع فاجعه‌بار حلب و کشتار غیرنظامیان در این شهر اعلام کرد.باراک اوباما، رئیس جمهور آمریکا، شامگاه جمعه (۱۶ دسامبر ۲۶ آذر) در یک کنفرانس مطبوعاتی شرکت کرد. او در این کنفرانس درباره اوضاع سوریه و شهر حلب، حملات سایبری روسیه به آمریکا و کارنامه دولت خود سخن گفت.   اوباما در آغاز این گفت وگو با تندترین کلمات حکومت بشار اسد، روسیه و ایران را مسئول وضعیت فاجعه بار انسانی در حلب معرفی کرد و گفت تمام جهان از حملات وحشیانه رژیم سوریه و متحدان روس و ایرانی آن در شهر حلب وحشت زده شده است. اوباما گفت دستان اسد و متحدان او به خون و جنایت آغشته است.  رئیس جمهور آمریکا گفت، بشار اسد نخواهد توانست با خشونت مردم سوریه را مطیع خود سازد: «راه کسب مشروعیت، قتل عام نیست.»  اوباما هم چنین خواستار اعزام ناظران بی طرف برای زیر نظر گرفتن تلاش ها برای تخلیه غیرنظامیان از شهر حلب شد. اوباما روز بیستم ژانویه قدرت را به دونالد ترامپ، رئیس جمهور جدید آمریکا خواهد سپرد که گفته می شود رابطه نزدیکی با روسیه دارد.  بیشتر بخوانید: توقف عملیات انتقال شورشیان و غیرنظامیان از شرق حلب  باراک اوباما در این کنفرانس مطبوعاتی از سیاست های خود در سوریه نیز به نوعی انتقاد کرد. او گفت: «از خود می پرسم آیا ایالات متحده آمریکا برای پایان جنگ در سوریه به قدر کافی تلاش کرده است؟» اوباما افزود، به عنوان رئیس جمهور آمریکا خود را در این زمینه مسئول می داند.  رئیس جمهور آمریکا گفت، نه واشنگتن در وضعیتی بود که برای دستیابی به صلحی قابل قبول میانجی گری کند و نه این امکان به وجود آمد که بتوان مخالفان مسلح قدرتمند را از  گروه های افراطی مرتبط با القاعده تفکیک کرد. او اذعان کرد که دولت او در یافتن راه حلی دیپلماتیک برای پایان دادن به جنگ در سوریه موفق نبوده است.  در سال های اخیر سیاست های دولت اوباما درباره بحران سوریه با انتقادهای زیادی روبرو بود و بسیاری از تحلیل گران غربی سردرگمی و بی عملی آمریکا در سوریه را در وضعیت  فاجعه بار سوریه و شهر حلب سهیم می دانند.  شهر حلب بیش از ۴ ماه هدف حملات هوایی و زمینی بود. از اواسط ماه نوامبر نیروهای رژیم اسد، ایران و حزب الله لبنان با پشتیبانی هوایی روس ها حملات خود به شرق حلب را شدت دادند و پنجشنبه گذشته بشار اسد اعلام کرد که حلب آزاد شده است.  درباره حملات سایبری روسیه  اوباما در این کنفرانس خبری هم چنین درباره حملات سابیری روسیه علیه آمریکا در جریان انتخابات ریاست جمهوری این کشور نیز صحبت کرد.  او گفت در ماه سپتامبر گذشته در جریان اجلاس گروه ۲۰ در پکن، به ولادیمیر پوتین، رئیس جمهوری روسیه، گفته است که دست از این کار بردارد در غیر این صورت با پیامدهای جدی روبرو خواهد شد.  اوباما افزود که پس از این گفت وگو با پوتین، هیچ دخالت سایبری در انتخابات آمریکا از سوی روسیه مشاهده نشده است.  یک روز پیش از آخرین کنفرانس خبری اوباما، شبکه خبری ان بی سی گزارش داد که ولادیمیر پوتین شخصاً دستور هک کردن ایمیل های حزب دموکرات و ستاد انتخاباتی هیلاری کلینتون را داده است. ان بی سی به نقل از دو مقام ارشد اطلاعاتی گزارش داد که پوتین این کار را برای انتقام گیری از هیلاری کلینتون انجام داده است زیرا خانم کلینتون در سال ۲۰۱۱ هنگامی که وزیر خارجه بود، مشروعیت انتخابات روسیه را زیر سئوال برده بود.  بیشتر بخوانید:  سیا: روسیه به نفع ترامپ در انتخابات آمریکا دخالت کرده است  باراک اوباما نیز روز پنجشنبه (۱۵ دسامبر ۲۰۱۶) در گفت وگو با شبکه رادیویی ان پی آر آمریکا وعده تلافی جویی و واکنش متقابل در برابر حملات سایبری روسیه را داد و گفت: «من شکی ندارم که وقتی یک دولت خارجی می کوشد، به صحت و سلامت انتخابات ما حمله کند، ما باید واکنش نشان دهیم و وارد عمل شویم.»  هفته گذشته در یک گزارش داخلی سازمان اطلاعات مرکزی آمریکا (سیا) گفته شده بود که روسیه از طریق حملات سایبری در انتخابات ریاست جمهوری آمریکا به سود دونالد ترامپ دخالت کرده است.۱۷ دسامبر ۱۸۳۳: ۱۸۳ سال پيش در چنين روزی كاسپار هاوزِر در شهر آنسباخ درگذشت.از زادگاه كاسپار هاوزِر   آگاهی دقيقی در دست نيست و راز زندگی او تا به امروز آشكار نشده ، با اينكه بيش از ۳ هزار كتاب، فيلم و شعر و نمايشنامه درباره اش به چاپ و نشر رسيده است.  در روز ۲۶ مه ۱۸۲۸ نوجوان ۱۶ ساله ای را به كلانتری شهر نورنبرگ می برند كه از قرار از چهار سالگی به مدت ۱۲ سال در سياهچالی زندانی بوده و جز آب و نان چيزی به او نميداده اند.  سردادرس ایالت باواریا (بایرن) سرپرستی نوجوان ناگهان پيداشده را به عهده گرفت و متوجه شد كه او در عرض چند هفته به سرعت خواندن و نوشتن آموخت و شروع به نوشتن زندگينامه خود كرد.  سردادرس در آخرين نوشته های خود كاسپار هاوزِر را بازيگر فريبكاری ناميده كه سرگذشت غمبارش را خود آفريده است.  اما تا به امروز معمای حقيقت زندگی او روشن نشده است. گروهی او را تنها وارث تخت و تاج سرزمين بادِن در جنوب امپراتوری آلمان آن زمان می  دانند كه خاندان رقيب سلطنت آن ديار، ناپديدش كرده اند. گروه ديگری اما او را يك توانخواه ذهنی می دانند كه به اين ترتيب می خواسته جلب توجه كند. دليل گروه دوم چند سوء قصد به جان هاوزِر است كه به گفته بسياری باعث آن ها خودش بوده است.  هرچه هست آوازه كاسپار هاوزِر چنان در سراسر اروپا پيچيده كه هم اكنون در رشته های پزشكی و روانشناسی هنگامی كه شخصی به خاطر ماندن در يك مكان بخصوص دچار پيآمدهای منفی می شود، از تأثيرات كاسپار هاوزِری سخن می رانند.  كاسپار هاوزِر ۵ سال در نورِنبرگ و شهری در نزديكی آن يعنی آنسباخ زندگی كرد، نخست موضوع روز بود ولی رفته رفته ديگر كسی به او توجه نمی كرد.  بر روی گور او نوشته اند:  در اينجا رازآميخته ای به طور اسرارآميزی كشته شده است.  كاسپار هاوزِر در ۲۱ سالگی در جنوب آلمان درگذشت.آمریکا به مصادره یک زیردریایی بدون سرنشین این کشور از سوی چین اعتراض کرده است. به گزارش سی‌ان‌ان، این زیردریایی به پژوهش در آب‌های بین‌المللی مشغول بوده است. پکن می‌گوید ماجرا در آب‌های سرزمینی این کشور روی داده است.شبکه سی ان ان، روز جمعه (۱۶ دسامبر۲۶ اذر) به نقل از محافل نظامی ایالات متحده خبر داد که یک زیردریایی بدون سرنشین این کشور از سوی ارتش چین توقیف شده است.  از قرار معلوم،  کشتی پژوهشی متعلق به نیروی دریایی آمریکا   می خواسته دو زیردریایی تحقیقاتی بدون سرنشین را در صد مایلی سواحل دریای جنوب چین از آب بیرون بکشد  ، اما  یک کشتی جنگی چینی پیشدستی کرده و یکی از زیردریایی ها را گرفته است.   خدمه کشتی با بلندگو به این اقدام اعتراض کرده اند اما پاسخی نگرفته اند. آنها گزارش داده اند که قایق های پژوهشی به کرات از سوی نیروی دریایی چین، به ظن جاسوسی تعقیب می شوند.  این ماجرا در زمانی روی داده که مناسبات چین و آمریکا در موقعیتی تنش آلود قرار دارد. مکالمه تلفنی دونالد ترامپ، رئیس جمهور منتخب آمریکا با مقامات تایوان، خشم چین را برانگیخته و سیاست واشنگتن در تعامل و همسویی با چین واحد را زیر سوال برده است.  واکنش چین به این اقدام ترامپ بسیار شدید بود. ادعای تملک چین بر آب های جنوب دریای چین نیز سال هاست مورد مناقشه پکن و واشگتن قرار دارد. ایالات متحده و همسایگان چین اما معتقدند که این آب راه ها بین المللی هستند.رهبر شبکه سلفی دین حقیقی که به رهگذران به طور رایگان قرآن می‌دهند، علیه تصمیم وزارت کشور در ممنوعیت این اقدام، شکایت حقوقی کرده است.یک سخنگوی دادگاه اداری سراسری در شهر لایپزیک آلمان اعلام کرد که شکایتی رسمی از سوی دست اندرکاران اکسیون توزیع قرآن موسوم به لیز علیه وزارت کشور دریافت شده است. این اعلام تاییدی است بر گزارشی که روزنامه دی ولت در این زمینه داده بود.  روزنامه دی ولت می نویسد ممنوعیت فعالیت شبکه مذهب حقیقی می توانست بدون اقامه دعوی، از ۱۵ دسامبر به طور رسمی به جریان بیفتد.   ابراهیم ابوناجی، رهبر شبکه سلفی دین حقیقی که هواداران آن قرآن رایگان بین مردم پخش می کنند، علیه تصمیم وزارت کشور برای ممنوعیت این اقدام، اقامه دعوی کرده است.  بحث ممنوعیت به تفحص هایی باز می گردد که از میانه ماه نوامبر در سراسر آلمان به جریان افتاد و طی آن ۲۰۰ خانه، دفتر کار، مسجد و سالن  اجتماعات بازرسی شد.  کسی در این میان دستگیر نشده اما شواهدی به دست آمده  و ضبط شده اند که طبق ارزشیابی ماموران اداره امنیت داخلی آلمان، خطرات بالقوه این شبکه را گوشزد می کند.  سازمان امنیت داخلی آلمان اعلام کرده که فعالان و طرفداران گروه دین حقیقی آشکارا از جهاد مسلحانه حمایت می کنند. این گروه هم چنین متهم است که محلی برای جلب جوانان و ترغیب آنان به فعالیت های تروریستی بوده است.  بنا به ارزیابی مقامات امنیتی آلمان تا کنون از طریق این گروه سلفی بیش از ۱۴۰ نفر به سوریه و عراق رفته و به گروه تروریستی دولت اسلامی (داعش) پیوسته اند.  پخش ویدیوهای تبلیغی این گروه نیز در اینترنت ممنوع اعلام شده است. بنا به تخمین سازمان امنیت داخلی آلمان شمار اعضای گروه های سلفی تا اکتبر ۲۰۱۶ حدود ۹۲۰۰ نفر بوده است.  طبق ارزیابی منابع امنیتی آلمان حدود ۱۲۰۰ نفر از اسلام گرایان در این کشور به طور بالقوه قابلیت انجام فعالیت های تروریستی را دارند. اکسیون موسوم به  از نظر مقامات امنیتی آلمان، عاملی کلیدی در سوق یافتن جوانان مسلمان به سوی رادیکالیسم یا افراطی گری است.  سلفی ها در آلمان از پنج سال قبل شروع به توزیع رایگان قرآن بین مردم کرده اند. این قرآن ها به زبان آلمانی ترجمه شده و در پیاده روها به رهگذران داده می شوند.نمایشی به نام مدرک شماره ۲( ) درباره باغ وحش حیوانی از سیاه پوستان به دلیل اعتراض مخالفان و تجمع آنها در محل اجرا لغو شد.سرلشکر قاسم سلیمانی٬ فرمانده نیروی قدس سپاه پاسداران ایران در نامه‌ای از ابراهیم حاتمی‌کیا برای ساخت فیلمی درباره مصطفی چمران تقدیر کرد.شیر شاه (لاین کینگ) که از سال ۱۹۹۷ در تئاترهای معتبر شهرهای مختلف جهان بر روی صحنه است با درآمدی برابر۶ میلیارد و دو میلیون دلار به پرفروش‌ترین نمایش موزیکال در تاریخ تبدیل شده است.نگاهی به کارنامه ادبی سیمین بهبهانی٬ همراه با گفت‌وگوهای اختصاصی رادیویی و تلویزیونی و شعرخوانی با صدای شاعرهیئت انتخاب فیلم‌های ایرانی برای معرفی به آکادمی علوم و هنرهای سینمایی (اسکار) نهایتا از میان ده فیلمی که به مرحله نهایی رسیده بودند، فیلم امروز ساخته رضا میرکریمی را به عنوان نماینده سینمای ایران انتخاب کرد.جشنواره موسیقی زار در روز‌‌های ۱۷ و ۱۸ سپتامبر در شهر استانبول ترکیه با شرکت گروه‌هایی از نوازندگان و خوانندگان جنوب ایران برگزار شد. بهزاد بلور مشاهدات خود را از این جشنواره در گزارشی نوشته است.چند شب پیش، نخستین حضور ابراهیم حاتمی‌کیا در برنامه تلویزیونی هفت جنجال آفرین شد. طبق روال ماه‌های اخیر، او این بار هم به فیلمسازان جشنواره‌ای تاخت، از اقلیت بودن خود در هرمِ لعنتیِ سینما سخن گفت و از آقا مرتضی مرتضی آوینی و جای خالی او یاد کرالی اسمیت٬ هوارد جاکوبسن٬ نیل موخرجی (بریتانیا)٬ جاشوا فریس٬ کارن جوی فاولر (آمریکا) و ریچارد فلاناگان (استرالیا) شش نویسنده ای هستند که برای این جایزه ۵۰ هزار پوندی نامزد شدند.ویل سلف از نویسندگان سرشناس و صريح اللهجه بریتانیا می نویسد که جورج اورول یک شخصيت متوسط و نه چندان برجسته بود و نظرات او در مورد اهمیت نگارش به زبانی ساده کاملا نادرست است.کمیته انتخاب فیلم ایرانی برای معرفی به آکادمی علوم و هنرهای سینمایی اسکار ده فیلم ایرانی را انتخاب کرده است و از میان آنها یک فیلم برای معرفی به اسکار معرفی خواهد شد.بن‌هور یکی از موفقترین فیلم‌های حماسی تاریخ سینما به کارگردانی ویلیام وایلر، محصول سال ۱۹۵۹ پس از گذشت بیش از نیم قرن در هالیوود بازسازی می‌شود.در پی جلوگیری از اکران فیلم شیفتگی به کارگردانی علی زمانی عصمتی که مجوز ساخت گرفته بود٬ عباس نادری دبیر شورای پروانه نمایش فیلم‌های سینمایی گفت که این فیلم به دلیل موهای تراشیده بازیگر زن‌ خود مجوز اکران نخواهد گرفت.ب. د. فیل جایگزین دومین جشنواره بزرگ کتاب‌های مصور اروپا در شهر لوزان سوئیس برگزار شد. این جشنواره دهمین سال تولد خود را از یازدهم تا چهاردهم سپتامبر با آثاری از نویسنده‌های شناخته شده کتابهای مصور دنیا جشن گرفت.الی اسمیت٬ هوارد جاکوبسن٬ نیل موخرجی (بریتانیا)٬ جاشوا فریس٬ کارن جوی فاولر (آمریکا) و ریچارد فلاناگان (استرالیا) شش نویسنده ای هستند که برای این جایزه ۵۰ هزار پوندی نامزد شدند.زیگرید لطفی، مترجم آثار ادبیات معاصر فارسی به زبان آلمانی در نهم شهریورماه  در تهران درگذشت. خانم زیگرید لطفی، زاده آلمان و دارای درجه دکترا در رشته زبان و ادبیات از دانشگاه گوتینگن آلمان بود.فریبرز رئیس‌دانا، از اعضای کانون نویسندگان ایران، از تشکیل مجمع عمومی این کانون پس از دوازده سال ممانعت نیروهای امنیتی خبر داد و گفت که در نشست اعضای این کانون در تهران در روز جمعه هفتم شهریور، اعضای جدید هیئت دبیران آن انتخاب شدند.استفاده نامناسب از پرچم مکزیک در یکی از اجراهای مایلی سایرس، خواننده جنجالی آمریکایی باعث شده است که شکایتی رسمی علیه او تنظیم شود. تحقیقات درباره آنچه اتفاق افتاده، در جریان است.مدیر کل دفتر موسیقی وزارت ارشاد ایران از بابت ممانعت از ورود حسین علیزاده و گروهش به هواپیما به دلیل حمل ساز عذرخواهی کرده و گفته که این وظیفه مدیران ارشد ایران ایر و کارمندان آن پرواز است که عذرخواهی کنند.دوسالانه معماری ونیز حلقه ششم از دوسالانه های ونیز است که در کنار دوسالانه های هنر، سینما(که بر خلاف اسم اش هر سال برگزار می شود)، رقص، تئاتر و موسیقی، این شهر بی نظیر را با بیش از پیش با هنر عجین می کند.نمایشگاه کاغذبریده‌ها مجموعه‌ای از آثار هنری ماتیس، هنرمند فرانسوی قرن بیستم در گالری تیت مدرن در لندن به عنوان موفق‌ترین نمایشگاه این گالری شناخته شد.در سی‌وهشتمین اجلاس کمیته میراث جهانی یونسکو که در شهر دوحه قطر برگزار می شود، شهر سوخته در فهرست میراث جهانی یونسکو به ثبت رسید.هوشنگ سیحون، معمار، طراح، نقاش و مجسمه ساز ایرانی و رئیس پیشین دانشکده هنرهای زیبای دانشگاه تهران درگذشت.جشنواره ادینبورگ زیر سایه رفراندومی که ماه بعد تکلیف استقلال اسکاتلند را روشن می کند، پایان گرفت. این مطلب نگاهی به چند اثر برگزیده.دقیقا نیم قرن از اولین اجرای ویولن زن روی بام می گذرد که یکی از موفق ترین نمایش های موزیکال تا به امروز است.موزه سکلر و فرئیر در واشنگتن با برگزاری نمایشگاهی از آثار خوشنویسی نستعلیق ۴ استاد برجسته ایرانی، مربوط به قرن های ۱۴ تا ۱۶ میلادی، تاریخچه پیدایش این هنر ایرانی را به نمایش گذاشته است.همزمان با تولد ایمی واین هاوس، خواننده انگلیسی، از مجسمه ای از او در شمال لندن پرده برداری شده است. ایمی واین هاوس حدود سه سال پیش و پس از سالها تلاش ناموفق برای ترک مواد مخدر و الکل در خانه اش در محله کمدن در شمال غرب لندن درگذشت.این برنامه را که آمیزه‌ای است از تازه‌ترین ترانه‌های تاجیکستان و افغانستان، داریوش رجبیان تهیه کرده است.جشنواره بین‌المللی فیلم تورنتو فردا تمام می‌شود. امسال در این جشنواره چند فیلم با موضوع ایران هم به نمایش درآمده‌اند. بهمن کلباسی که به این جشنواره رفته است، از یکی از خبرسازترینِ این فیلم‌ها گزارش می‌دهد.داریوش آشوریشصت و هفتمین جشنواره فیلم کن شامگاه ۲۴ مه با اهدای نخل طلا به فیلم خواب زمستانی، ساخته نوری بیلگه جیلان، سینماگر سینمای ترکیه به کار خود پایان داد.محمدرضا لطفی، استاد موسیقی و نوازنده ایرانی،‌ روز ۱۲ اردیبهشت ۹۳ در تهران درگذشت. این صفحه مجموعه مطالبی است که در بی بی سی فارسی درباره این هنرمند ایرانی منتشر شده است.گابریل گارسیا مارکز نویسنده کلمبیایی و برنده جایزه نوبل درگذشتهشتاد و ششمین دوره مراسم اسکار یکشنبه، دوم مارس در لس آنجلس برگزار شد. همه آنچه باید درباره نامزدها و برندگان اسکار ۲۰۱۴ بدانیممروری بر وضعیت ادبیات، سینما، موسیقی، تئاتر و هنرهای تجسمی در هشت سال ریاست جمهوری محمود احمدی نژادیادداشت هایی در معرفی و نقد آثار شاهرخ مسکوب در هفتمین سالمرگ او.مطالبی پیرامون اندیشه های احمد کسروی و چگونگی قتل وی توسط فداییان اسلام.در این صفحه مطالبی درباره زبان فارسی در ایران، افغانستان، تاجیکستان و سایر مناطق فارسی زبان می خوانید.دیوان کامل استاد مصلح الدّین زشکی خراسانی در شش دفتر به فرمت پی دی اف و قابل دانلود.او دختری بود لاغر و نحیف و سبزه به نام سوفیا ویلانی شوکولونه که روز بیستم سپتامبر ۱۹۳۴ از رابطه‌ای نامشروع در رم به دنیا آمد و در شهر کوچک پوتسولی نزدیک ناپل بزرگ شد.پنج سال از مرگ پرویز مشکاتیان گذشته است (۲۹ شهریور ۱۳۸۸)، اما خاطره آثار او در اذهان ایرانیان همانند فولادی که هر روز صیقل می‌خورد و جلا و جلوه‌ای تازه‌تر می‌یابد،بیشتر ماندگار می‌شود.درخزان سال ۱۳۷۳ خورشیدی و در اوج جنگ داخلی افغانستان، عبدالقهارعاصی از شاعران پرآوازه این کشور در کابل پایتخت کشته شد. مطالبی که در این صفحه گرد آورده شده اند، نگاهی بر زندگی عاصی و شعر اوست و اینکه حالا شعر افغانستان در چه وضعی قرار دارد.تایمز هند، یکی از معتبرترین روزنامه های چاپ این کشور، پس از چاپ یک عکس و توئیت در مورد خط سینه دیپیکا پادوکونه یکی از ستاره‌های سینمای هند به شدت مورد انتقاد قرار گرفته است.جمهوری دمکراتیک کنگو با وجودی‌که به خاطر سالها جنگ و فقر ویران شده ولی صاحب اولین ارکستر سمفونیکی است که تمام اعضای آن سیاهپوستان بومی هستند.این نمایشگاه که تا ۱۷ سپتامبر (۲۶ شهریور) ادامه خواهد داشت، بخشی از مجموعه نمایشگاه‌هایی است که با نام بازگشت از خط مقدم: هنر، خاطره و پیامدهای جنگ امسال و به مناسبت هفتاد و پنجمین سالگرد آغاز جنگ جهانی دوم در این شهر برگزار خواهد شد.مشکاتیان در سال های بحران هیچ گاه امید خود را به آینده از دست نداد. در اثر پایداری های او و همتایانش موسیقی ایران نه تنها به مسیر اصلی خود بازگشت که فرصتی نیز برای نوآوری به دست آورد.اولین پادشاه ایران، روایت داستان نخست شاهنامه، اثر جاویدان ابوالقاسم فردوسی، عنوان نمایشی به کارگردانی وحدت یگانه بود که در روزهای ششم و هفتم سپتامبر در گالری هنری تاچ در شهر بوستون آمریکا به صحنه رفت.مجله فرهنگی هنری تماشا هر پنجشنبه از شبکه فارسی بی‌بی‌سی پخش می شود. این برنامه شامل گزارش های مختلف از اتفاقات فرهنگی، هنری ایران و جهان است.برنامه بلور بنفش به معرفی هنرمندان دنیای موسیقی و اجراهای زنده آنها اختصاص دارد. در این مجموعه برنامه‌ها در گفتگو با هنرمندان با موسیقی و فرهنگ مردم آشنا می‌شویم و سبک‌های مختلف موسیقی را معرفی می‌کنیم.این هفته در آپارات فیلم و عنکبوت آمد ساخته مازیار بهاری به نمایش در می‌آید.آلبوم عکس: روزهای اول جشنواره فیلم ونیزگروه راک کیوسک، چند روز پس از انتشار هفتمین آلبومش با عنوان زنگ بزن آژانس تور این آلبوم را از لندن شروع کرد. این کنسرت شامگاه ۱۵ اوت در سالن کارگو، محله شوردیچ، از شلوغترین و زنده ترین محله های مرکز لندن برگزار شد.رابین ویلیامز، یکی از موفق ترین هنرپیشگان و کمدین های آمریکایی در ۶۳ سالگی درگذشت.در روزهای بحران غزه، چهره های سرشناس دنیای هنر در رسانه ها و حساب های شخصی خود در شبکه های اجتماعی به اظهار نظر پرداخته اند. این مجموعه نگاهی است به اظهار نظر چهره های مشهور دنیای سینما، موسیقی و رسانه درباره اختلاف میان اسرائیل و فلسطین و بحران غزه.کارگران شرکت کاشی و سرامیک گیلانا در اعتراض به عدم دریافت بیش از یک سال حقوق معوقه خود برای نهمین روز متوالی با تجمع در محوطه کارخانه دست به اعتصاب زده‌اند.سهام شرکت چینی علی‌بابا در اولین روز عرضه در بورس نیویورک به طور چشمگیری بالاتر از قیمت پایه‌ به فروش رسید. علی‌بابا، که خدمات خرید و فروش اینترنتی ارائه می‌دهد، دیروز ۶۸دلار قیمت‌گذاری شده بود اما امروز هر سهم به بهای ۹۱ دلار فروخته شد.مرکز آمار ایران گزارش داده که در شش ماه دوم سال گذشته در حالی که قیمت خرید و فروش واحدهای مسکونی بیشتر از ۱۵ درصد افزایش پیدا کرده متوسط اجاره بهار نیز ۱۴.۲ درصد رشد داشته است.دادگاه اتحادیه اروپا حکم داده است که تصمیم سال ۲۰۱۲ شورای اروپا برای تحریم و مسدود کردن دارایی‌های بانک مرکزی ایران باید لغو شود. این حکم قابل تجدیدنظرخواهی است.در چهار ماه اول سال جاری ۱۹۰ مورد مرگ ناشی از حوادث کار در استان تهران ثبت شده و تهران مرگبارترین استان ایران برای کارگران بوده است. تعداد کارگران کشته‌شده در این دوره  ۴۹.۶درصد از مدت مشابه سال قبل بیشتر است.تازه‌ترین گزارش بانک مرکزی ایران از وضعیت اقتصادی سال گذشته نشان می دهد که رشد اقتصادی ایران در سال گذشته منفی ۱.۹ درصد بوده و تورم نیز در مقایسه با سال ۱۳۹۱ به ۳۴.۷ درصد رسیده بود.هشت سال بعد از شروع طرح سهام عدالت، علی اشرف عبدالله پوری حسینی رئیس سازمان خصوصی سازی می گوید که برگه هایی در دست مردم است برگه ثبت نام و فاقد ارزش است. بیشتر از ۴۴ هزار میلیارد تومان از سهام شرکت های دولتی به این طرح سهام عدالت اختصاص پیدا کرده است.بازار بورس تهران امروز شنبه پانزدهم شهریور با کاهشی حدود ۲۹۹ واحد به ۷۱ هزار و ۸۲۲ واحد رسید. در هشت روز اخیر بازار بورس بیش از یک هزار و ۴۰۰ واحد افت کرده است که یک پنجم از افت بازار سرمایه در پنج ماه و نیم گذشته است.نمودارهایی که وضعیت اسکاتلند را از جنبه های اقتصادی و بهداشت و درمان نشان می دهد.احمد میدری، معاون وزیر کار ایران، می‌گوید که اکثریت عمده کارگران ایرانی که در حوادث ناشی از کار جان خود را از دست می‌دهند بیمه نیستند، به گفته او بر اساس آمار تنها ۱۰درصد از فوت‌شدگان حوادث کاری سال قبل زیر پوشش بیمه تامین اجتماعی قرار داشتند.کسی نمی تواند ثروتمندان آلمان را به خودنمایی و به رخ کشیدن ثروتشان متهم کند.بیژن نامدار زنگنه وزیر نفت ایران گفته که نوک حمله تحریم ها به سمت صنعت نفت است و کشورهای غربی و آمریکا خواسته اند با تحریم صنعت نفت، کشور را دچار مشکل کنند اما همچنان به سمت هدفهایمان پیش می‌رویم.گمرک ایران گزارش داده که در پنج ماه اول سال تا پایان مرداد، ۴۳ هزار و ۹۸۶ دستگاه خودرو خارجی وارد ایران شده است که نسبت به دوره مشابه سال قبل حدود دو و نیم برابر شده است.مجمع جهانی اقتصاد می گوید انتظار دارد در پی  دو سال دشوار اقتصاد ایران امسال به ثبات برسد. این نهاد به ایران توصیه کرده است با اصلاح نهادهای دولتی، میزان بهره وری از بازارهای مالی و بازار کار را افزایش دهد.شبکه‌ای از فساد، معاملات مشکوک بر سر منابع طبیعی، پولشویی، شرکت‌های صوری و فرار مالی، باعث می‌شود که سالانه دست‌کم یک تریلیون دلار از کشورهای در حال توسعه خارجی شود.ولی الله سیف رئیس کل بانک مرکزی ایران در نشست استانداران کشور گفته است حدود ۲۵ درصد از فعالیت های پولی خارج از نظارت بانک مرکزی انجام می‌شود و استانداران باید با موسسات مالی و اعتباری غیر مجاز برخورد کنند.علی طیب نیا وزیر اقتصاد ایران گفته که بنابر آمارهای اولیه، بعد از دو سال رشد منفی اقتصادی همراه با تورم بالا، رشد اقتصادی کشور در سه ماهه اول سال مثبت شده است و امیدواریم تا انتهای سال این روند صعودی به صورت فصل به فصل ادامه یابد.به گزارش رسانه‌های محلی یزد در مرکز ایران، امام جمعه بافق در اعتراض به بازداشت کارگران معدن آهن مراسم نماز جمعه را با تاخیر برگزار کرده و گفته قصد نداشته در مراسم حاضر شود.یک سال پس از تصویب افزایش حداقل سرمایه صرافی‌ها در ایران، بانک مرکزی در واکنش به اعتراض صرافی‌ها، سرمایه مورد نیاز برای تمدید فعالیت آنها را از ۲۰ میلیارد تومان، به چهار میلیارد تومان کاهش داده است.مصطفی پورمحمدی وزیر دادگستری ایران، بدهی بابک زنجانی را هشت هزار و ۶۰۰ میلیارد تومان عنوان کرده و گفته که کمتر از یک سوم این پول در داخل است و مابقی پول مشخص نیست در کجاست.در حالی که اغلب کشورهای نفت‌خیز دنیا درآمدهای حاصل از فروش نفت خام خود را صرف هزینه‌های جاری می‌کنند، نروژ مشغول پس‌انداز پول حاصل از فروش نفت خام و گاز در یک صندوق مستقل است.بانک مرکزی ایران گزارش داده که نرخ تورم در مردادماه امسال به ۲۳.۲ درصد رسیده است که نسبت به یک سال گذشته بیش از ۱۵ درصد کاهش نشان می دهد. نرخ تورم در مرداد سال گذشته ۳۹ درصد بوده است.کنفرانس رونمایی از قراردادهای جدید نفتی ایران که قرار بود سوم نوامبر (۱۲آبان) در لندن برگزار شود، به تعویق افتاده است. به گفته مقام های ایرانی قرار است این کنفرانس اواخر سال جاری خورشیدی برگزار شود.ایلنا می‌گوید که پنج کارگر اعتصابی در معدن بافق یزد بازداشت شده‌اند. محمدحسن تشکری، رئیس شورای شهر بافق نیز یکی از این بازداشت‌شدگان است.براساس گزارش‌ها، اعتصاب کارگران معدن سنگ‌آهن بافق ادامه داشته است، ولی ماموران یگان ویژه نیروی انتظامی محوطه معدن را ترک کرده و در جایی خارج از آن مستقر شده‌اند.خبرگزاری جمهوری اسلامی ایران گزارش داده دلیل قطع آب اصفهان سقوط یک تانکر حامل سوخت در زاینده‌رود و آلوده شدن یکی از مهم‌ترین تصفیه‌خانه‌های این شهر به گازوئیل بوده است.احمد اصغری مهرآبادی، معاون وزیر راه و شهرسازی ایران می‌گوید که از مجموع واحدهای مسکن مهر، ۶۶۰ هزار واحد فاقد شبکه آب، ۶۷۵ هزار واحد فاقد شبکه برق و ۷۱۶ هزار واحد فاقد شبکه گاز و سیستم دفع فاضلاب هستند.براساس گزارش‌ها از ایران، ماموران یگان ویژه پلیس از عصر روز چهارشنبه، ۲۹ مرداد، در معدن سنگ‌آهن بافق مستقر شده‌اند. تحصن کارگران معدن دلیل استقرار این نیروها اعلام شده است.مقام های ایالتی نیویورک بانک بریتانیایی استاندارد چارترد را به سبب مخفی کردن معاملات با ایران محکوم به پرداخت ۳۰۰ میلیون دلار جریمه محکوم کرده است.محمدعلی ایلخانی، مدیرعامل شرکت فرودگاه های ایران گفته است که با تصویب شورای عالی امنیت ملی، قرار است مناطق پرواز ممنوع ایران به طور چشمگیری کاهش پیدا کند.بحران منطقه یورو: واقعیت تلخ اقتصادیدولت حسن روحانی لایحه ای یک فوریتی برای خروج از رکود اقتصادی به مجلس داده و از نمایندگان خواسته که این لایحه را زودتر تصویب کنند. اقتصاد ایران از دو سال پیش با رکود شدید روبه روست.شهردار تهران می‌گوید به دلیل آلودگی هوا و آلودگی صوتی فرودگاه مهرآباد باید زودتر از پایتخت برود اما سرپرست شرکت‌ فرودگاه‌های کشور ایران گفته تا ۱۰ سال امکان جابه‌جایی وجود ندارد.براساس اعلام معاون خدمات شهری شهرداری تهران، اتباع افغانستان تنها در بخش رفت‌وروب و نظافت شهر به کار گرفته می‌شوند. او گفته است که ایرانیان کمی در این بخش خواستار کار هستند و شهرداری به ناچار از نیروهای افغان استفاده می‌کند.حمید چیت‌چیان، وزیر نیروی ایران گفته که این وزارتخانه ۸۵۰ طرح در دست اجرا دارد و برای تمام کردن این طرح ها به ۱۵۰ میلیارد دلار اعتبار نیاز دارد و بیش از ۳۵ سال طول می کشد تا این طرح‌ها تمام شود.بانک مرکزی ایران گزارش داده که رشد اقتصادی ایران در سال گذشته خورشیدی به منفی ۱.۹ درصد رسیده است. رشد اقتصادی ایران در سال پیش از آن یعنی سال ۱۳۹۱ بنابر آمار این بانک منفی ۶.۸ درصد بوده است.دو اقتصاد بزرگ حوزه یورو، یعنی آلمان و فرانسه، در سه ماهه دوم سال جاری میلادی عملکرد مطلوبی نداشته‌اند. تولید ناخالص داخلی آلمان در سه ماهه منتهی به پایان ژوئن  ٠.٢درصد رشد منفی داشته است. رشد اقتصاد فرانسه هم صفر بوده است.محمد علی نجفی، دبیر ستاد اقتصادی دولت ایران ابراز امیدواری کرده که با اجرای برنامه اقتصادی که دولت تهیه کرده اقتصاد ایران در یک سال و نیم آینده از رکود خارج شود و رشد اقتصادی که اکنون منفی دو درصد است به حدود چهار درصد برسد.برنامه‌ریزان نفتی ایران گفته‌اند که همزمان با آغاز فصل سرما، دست‌کم چهار پروژه از طرح توسعه میدان گازی پارس جنوبی به بهره‌برداری خواهد رسید، وعده‌ای که در چند سال اخیر بارها تکرار شده، ولی به مرحله اجرایی نرسیده است.تازه‌ترین آمارها در ایتالیا نشان می‌دهد که اقتصاد این کشور یک بار دیگر وارد دوره رکودی شده است. از آنجا که نرخ رشد اقتصاد ایتالیا در دو دوره سه ماهه پی در پی منفی بوده، این کشور رسما در وضعیت رکودی قرار دارد.پروژه مسکن مهر که عملاً کار کارشناسی چندانی روی آن صورت نگرفته بود، به شکلی از پروژه شکست خورده شهرهای ارواح چین تبعیت می‌کند. مشکل مسکن فقط با سقفی بالای سر حل نمی‌شود، بلکه در کنار آن باید اشتغال، حمل و نقل، امنیت و امکان سرمایه‌گذاری هم فراهم شود.محمدرضا خوشنویسان معاون بازرگانی شرکت هواپیمایی جمهوری اسلامی ایران (هما)، مذاکره با چند شرکت بزرگ از جمله بوئینگ و ایرباس برای تهیه قطعات یدکی مورد نیاز هواپیماهای ایرانی را مثبت و امیدوارکننده خواند.مرکز آمار ایران رشد اقتصادی در سال گذشته خورشیدی را منفی ۲.۲ درصد اعلام کرده است. بخش صنعت با رشد منفی ۴.۵ درصد بدترین وضعیت را در میان بخش های دیگر دارد.محسن قمصری، مدیر امور بین الملل شرکت ملی نفت ایران گفته که شش کشتی به ظرفیت ۱۲ میلیون بشکه در اختیار بابک زنجانی بود که وزارت نفت آنها را در اختیار گرفته است.علی طیب نیا وزیر اقتصاد ایران گفته است که ۱۰ میلیون نفر از افراد پردرآمد شناسایی شده‌اند و بزودی و تدریجی از فهرست یارانه بگیران حذف می‌شوند. این دومین تلاش دولت برای کاستن از تعداد دریافت‌کنندگان یارانه‌های نقدی است.دادگاه حقوق بشر اروپا رای داده است که دولت روسیه باید به سهامداران شرکت نفتی یوکوس متعلق مخائیل خودرووسکی، از مخالفان ولادیمیر پوتین، رئیس جمهوری آن کشور، غرامت پرداخت کند. دولت روسیه این شرکت را ده سال پیش منحل کرد.دولت حسن روحانی برای خروج از رکود اقتصادی، برنامه اقتصادی امسال و سال آینده را منتشر کرده و از کارشناسان اقتصادی خواسته تا پیشنهادات خود را برای اصلاح این برنامه ارائه دهند.علی طیب‌نیا، وزیر اقتصاد ایران، گفته است که حجم بدهی‌های دولت ایران به ۲۵۰ هزار میلیارد تومان می‌رسد. به این ترتیب دولت ایران چیزی بیش از یک سوم تولید ناخالص داخلی کشور بدهکار است.با شکست تلاش مقامات آرژانتینی برای توافق با تعدادی دارندگان آمریکایی اوراق قرضه دولتی  بر سر بازپرداخت اصل اوراق، این کشور برای بار دوم طی دوازده سال گذشته در پرداخت بدهی خارجی خود نکول کرد در حالیکه به جلب اعتماد بازارهای مالی خارجی نیاز دارد.تازه ترین ارقام وزارت بازرگانی آمریکا نشان می دهد که اقتصاد این کشور در دوره ماه های آوریل تا ژوئن به میزان سالانه ۴ درصد رشد کرده است.دارندگان آمریکایی اوراق قرضه دولت آرژانتین برای وادار کردن دولت آمریکا به موضعگیری به نفع خود در یک دعوای حقوقی، به تلاش تبلیغاتی گسترده‌ای دست زده و بخصوص روابط دوستانه و توسعه ارتباط تجاری آرژانتین با ایران را مورد تاکید قرار داده‌اند.محمدرضا نعمت زاده وزیر صنعت، معدن و تجارت رشد اقتصادی ایران در تیرماه سال جاری را منفی ۲.۲ درصد اعلام کرده و گفته است که در حال حاضر ۵۰ درصد از واحدهای صنعتی کشور متوقف شده یا با رکود مواجه است.روابط عمومی وزارت کار درباره نامه‌ معاون این وزارتخانه که درباره تفکیک جنسیتی به شهرداری تهران نوشته شده بود، توضیح داده است: نامه مذکور نفیا و اثباتا اشاره ای به تفکیک جنسیتی نداشته است.شرکت خودروسازی رنو اعلام کرده است که سود عملیاتی اش که در سال ۲۰۱۳ و در پی توقف فعالیت این شرکت در ایران به شدت افت کرده بود، در نیمه اول سال ۲۰۱۴ میلادی ۲۵ درصد رشد کرده است. ارزش سهام رنو هم در این فاصله بیست برابر شده است.منطقه لوس‌مونِگروس در ایالت آراگون، در شمال شرقی اسپانیا مثل یک بیابان چنان بی آب و علف است که در دهه ۱۹۶۰ میلادی بعنوان زمینه‌ فیلم‌های وسترن‌اسپاگتی انتخاب می‌شد.دفنه ارتان تویسوزاوغلو یک زن رستوران‌دار در ترکیه می گوید راز موفقیت او در کشوری که مردان اقتصاد و فضای کسب و کار را در احاطه خود دارند، یک نکته ساده است.در حالی که بانک مرکزی ایران تعلیق ۶۶ میلیارد دلار فاینانس از چین را رد کرده، رئیس کمیسیون اقتصادی مجلس می‌گوید که فاینانس چین قطع شده است، اما مذاکرات برای رسیدن به توافق ادامه دارد.وزارت نفت ایران گزارش داده که در دوره هشت ساله ریاست جمهوری محمود احمدی نژاد یک هزار و ۷۵۰ میلیارد تومان از منابع این وزارتخانه در سفرهای استانی دولت در اختیار وزارتخانه ها و نهادهای دیگر دولتی قرار گرفته است.عزت‌الله یوسفیان ملا، عضو ستاد مبارزه با مفاسد اقتصادی در ایران می‌گوید کل نقدینگی در ایران ۴۰۰ هزار میلیارد تومان است که حدود صدهزار میلیارد تومان آن در قالب تسهیلات به عنوان‌های مختلف در اختیار ۶۰۰ نفر قرار داده شده است.رشد ٠.٨ درصدی اقتصاد بریتانیا در سه ماهه دوم سال ٢٠١۴ بازگشت سطح تولید به دوران پیش از آغاز بحران اقتصادی را به دنبال داشته است. به این ترتیب حجم تولید ناخالص داخلی بریتانیا به ٠.٢ درصد بالاتر از میزان تولید ناخالص داخلی در سال ٢٠٠٨ رسیده است.مدیر امور بین‌الملل شرکت ملی نفت ایران گفته است که توافق اخیر ایران و ۱+۵ برای تمدید مهلت مذاکرات هسته‌ای مانع کاهش دوباره فروش نفت خام ایران شده است، ولی محدودیت‌های بین‌المللی از جمله مشکل بیمه نفتکش‌های ایران همچنان به قوت خود باقیست.گزارش گمرک ایران نشان می‌دهد که واردات کالا در بهار امسال نسبت به بهار سال گذشته ۳۵ درصد افزایش پیدا کرده و از ۹ میلیارد و ۱۳۳ میلیون دلار به ۱۲ میلیارد و ۳۸۶ میلیون دلار رسیده است.شرکت هواپیماسازی بوئینگ بر سر تامین قطعات هواپیما و ارائه خدمات مربوط به ایمنی پرواز با ایران‌ایر، شرکت هواپیمایی دولتی ایران، به توافق رسیده است. در صورت نهایی شدن قرارداد، این دو شرکت هواپیمایی برای اولین‌بار در بیش از سه دهه با هم وارد تجارت می‌شوند.مصطفی پورمحمدی، وزیر دادگستری ایران گفته است: مبنایی با عنوان تفکیک جنسیتی نداریم بلکه این مسئله باعث افزایش راندمان کاری می‌شود. این هم اقدام با ارزش‌ها و سنت‌های ما و هم با منطق اقتصادی سازگار است و باید از این استقبال کنیم.مرکز آمار ایران ایران گزارش داده که نرخ بیکاری در بهار امسال در ایران ۱۰.۷ درصد بوده است و دو میلیون و ۵۳۰ هزار نفر بیکار بوده اند.ماتئو آچیلی، دانشجوی مدیریت و اقتصاد می گوید: گاهی اوقات فراموش می کنم که ۲۲ ساله هستم. او سعی دارد با شرکت‌هایی مثل گوگل و مایکروسافت وارد نوعی همکاری شده و به برخی از شرکتهای صاحب شبکه های تلفن های موبایل مثل وودافون و اریکسون خدمات ارائه دهد.مدیرعامل پیشین شرکت ملی نفتکش ایران گفته است که انتصاب فردی نزدیک به رئیس جمهوری ایران به عنوان مدیرعامل آن شرکت در دولت محمود احمدی‌نژاد و اصرار مدیر عامل بر ارتباطش با دولت، زمینه ساز تحریم شرکت ملی نفتکش ایران شده بود.مرکز آمار ایران گزارش داده که تعداد واحدهای مسکونی در پروانه های صادر شده در زمستان گذشته در شهر تهران بیشتر از ۲۶ درصد نسبت به زمستان سال ۹۱ کاهش پیدا کرده است و از ۳۷ هزار و ۱۷۶ واحد به ۲۷ هزارو ۳۷۲ واحد رسیده است.با گذشت نزدیک به یک سال از آغاز به کار دولت یازدهم در ایران، انتقادها از عملکرد وزیران نفت محمود احمدی‌نژاد، رئیس‌جمهوری پیشین آن کشور شدت گرفته است.شرکت مایکروسافت در اقدامی بی‌سابقه در تاریخ ۳۹ ساله خود قصد دارد ۱۸ هزار نفر از کارکنانش را از کار برکنار کند. بیشترین میزان این کاهش هزینه به بخش نوکیا مربوط می‌شود که مایکروسافت آن را تنها در ماه آوریل سال جاری خریداری کرد.در شرایطی که مذاکرات فشرده ایران با گروه پنج بعلاوه یک (آمریکا، روسیه، چین، بریتانیا، فرانسه و آلمان) برای توافق بر سر پرونده هسته‌ای ادامه دارد، دولت ایران می‌گوید که برای گذر از رکود اقتصادی لایحه ای به مجلس ارائه خواهد کرد.ولی الله سیف رئیس کل بانک مرکزی ایران بدهی بابک زنجانی به وزارت نفت ایران را دو میلیارد و ۶۰۰ میلیون دلار اعلام کرده و گفته است که به جای منابع وزارت نفت که در اختیار آقای زنجانی بود، اموال وی به حساب وزارت نفت منتقل می‌شود.یکی از اهداف بانک تازه  که تشکیل آن مدتی مورد بحث بود  افزایش میزان وام ارائه شده به کشورهای درحال توسعه برای پروژه های تاسیسات زیربنایی است.خبرگزاری ایلنا به نقل از یکی از مسئولان شرکت سپاسد، پیمانکار پروژه ساخت خط ۷ متروی تهران، گفته است که به دنبال کشته شدن دو کارگر، این پروژه فعلا متوقف می‌شود.روزن پلونلیف رییس جمهور بلغارستان در واکنش به دو مورد حملات تبلیغاتی اخیر و شایعه پراکنی گسترده در مورد دو بانک مهم این کشور گفت: در سیستم بانکی کشور هیچ بحرانی وجود ندارد. مشکل، بحران اعتماد و حملات تبهکارانه است.دولت جدید هند نخستین لایحه بودجه سالانه را تحت عنوان بودجه رشد، با هدف کاهش کسری بودجه در عین افزایش فرصت های اشتغال ارائه کرده است.علی ربیعی وزیر تعاون، کار و رفاه اجتماعی از شروع برنامه حمایتیامنیت غذایی خبر داده که در قالب آن، برخی مواد غذایی بین هفت میلیون و پانصدهزار نفر از افراد تحت پوشش کمیته امداد و بهزیستی توزیع می‌شود.مرکز آمار ایران نرخ تورم روستایی در این کشور را در خرداد ماه گذشته نسبت به خرداد سال قبل را ۲۸.۳ درصد اعلام کرده است که کمترین میزان در سه سال گذشته است.پلیس فرانسه یک شبکه مبادله پول دیجیتال (بیت‌کوین) را از بین برده و ۳۸۸ واحد پول مجازی (معادل نزدیک به ۲۷۳ هزار دلار) را ضبط کرده است. یک نفر در شهر کن و یک نفر نیز در شهر نیس در این رابطه بازداشت شده‌اند.با تصمیم دولت ایران قیمت پایه محصولات پتروشیمی در ایران از این هفته با نرخ ارز آزاد محاسبه می‌شود. خریداران محصولات پتروشیمی از این تصمیم راضی نیستند.نزدیک به ۴۰ درصد کل مواد غذایی تولید شده در آمریکا، مصرف نمی شود. در اروپا هر سال ۱۰۰میلیون تن مواد غذایی بیرون ریخته می شود و این اسراف در حالی است که در دنیا حدود یک میلیارد نفر از گرسنگی رنج می برند.زمان حسینی، مدیرعامل برق منطقه‌ای تهران، گفته است که برخی نهادهای نظامی و همچنین متروی تهران هزینه برق مصرفی خودشان را نمی‌پردازند و شرکت برق تهران ۱۰۰ میلیارد تومان از آنها طلبکار است.مرکز آمار ایران با انتشار گزارشی با عنوان ایران در آیینه آمار ۱۳۹۱ وضعیت این را در بخش های مختلف اقتصادی، اجتماعی، فرهنگی، قضایی و بهداشتی ارائه کرده است.بانک فرانسوی ب‌.ان‌.پ پاریبا با پرداخت حدود ۹ میلیارد دلار جریمه به دولت آمریکا به دلیل نقض تحریم های این کشور علیه ایران، سودان و کوبا موافقت کرده است. این بیشترین جریمه‌ای است که آمریکا به دلیل نقض تحریم‌ها علیه یک موسسه اعمال کرده است.بانک تسویه حساب های بین المللی می گوید نرخ سود بانکی در بازارهای مالی جهان بیش از حد پایین است و درباره ایجاد حس کاذب امنیت در میان دولت ها و بازارها هشدار داده است.فعالیت‌های بورس تهران در اولین روز هفته با افت شدید قیمت‌ها آغاز شد و شاخص آن روندی نزولی داشت. از ارزش بازار بورس از اواخر سال گذشته تاکنون به تدریج کم شده است و بیشتر حاضران در بازار به دنبال فروش سهام هستند.مدیر امور بین‌الملل شرکت ملی نفت ایران گفته است که تحریم‌های بین‌المللی علیه صنعت نفت آن کشور همچنان به قوت خود باقیست و توافقنامه ژنو تاثیری در کمتر شدن محدودیت‌های آن صنعت نداشته است.بانک مرکزی ایران اعلام کرده است که ۵۵۰ میلیون دلار از بدهی‌های هند به ایران را در قالب قسط ششم مطالبات نفتی بین‌المللی دریافت کرده است.صف‌های طولانی در منطقه تجاری و مالی لندن، بانک‌هایی که با عجله از دولت پول می‌گرفتند و تقلای مردم برای گرفتن طلا. آیا شما را یاد سپتامبر و اکتبر سال ۲۰۰۸ نمی‌اندازد؟رئیس سازمان هواپیمایی ایران از دریافت اولین محموله وارداتی قطعات هواپیما خبر داده و گفته تعدادی از موتورهای هواپیماها هم برای انجام تعمیرات به خارج از ایران فرستاده شده‌ است.براساس گزارش‌های منتشر شده، دولت چین برای توسعه مراکز گردشگری که به دوران جنگ علیه ژاپن و انقلاب چین مربوط می شوند بودجه فراوانی اختصاص داده است.با کاهش شدید هزینه‌های تولید انرژی در پی توسعه منابع نفت و گاز شیل، بقیه کشورهای جهان با حسرت به این کشور نگاه می‌کنند.حسین آذین، نماینده رفسنجان و انار در مجلس ایران، به ایلنا گفته است که ٢٨ نفر از کارگران پالایشگاه مجتمع مس سرچشمه رفسنجان با گاز آرسنیک مسموم شده‌اند. وضعیت یکی از کارگران وخیم است و به پیوند کلیه نیاز دارد.بانک مرکزی ایران گزارش داده است که بر اساس برآوردهای اولیه، نرخ رشد اقتصادی در ۹ ماه اول سال ۱۳۹۲ منفی ۳.۴ درصد بوده است.  بخش کشاورزی تنها بخش اقتصادی با رشد مثبت گزارش شده است.علی لاریجانی، رئیس مجلس ایران، مصوبه هیات وزیران درباره قیمت گاز فروخته‌شده به شرکت‌های پتروشیمی ایرانی را غیرقانونی اعلام کرد. قانون بودجه قیمت هر مترمکعب گاز پتروشیمی‌ها را حداقل ١٣ سنت تعیین کرده بود اما دولت نرخی حدود ٨ سنت را ابلاغ کرد.باوجود کاهش ده و نیم درصدی قیمت زمین در زمستان سال گذشته، تعداد معاملات زمین بیشتر از ۴۱ درصد کم شده است. قیمت واحدهای مسکونی در زمستان سال گذشته تغییر چندانی نسبت به مدت مشابه سال قبل نداشته اما تعداد معاملات بیشتر از ۲۴ درصد کاهش نشان می دهد.تنها یک ماه به موعد ضرب‌الاجل مذاکره‌کنندگان هسته‌ای ایران و ۱+۵ برای رسیدن به توافق مانده و اگر دو طرف از نتیجه گفت‌وگوهایشان راضی نباشند، تحریم‌های ایران، از جمله محدودیت‌های بین‌المللی خرید و فروش نفت خام به قوت خود باقی می‌ماند و شاید حتی شدیدتر شود.فقط در سال گذشته آمریکا حدود ۳۰۰ میلیارد دلار برای واردات نفت خود هزینه کرده است. این رقم حدود دو سوم کل کسری موازنه تجاری این کشوراست. به این خاطر می توان گفت که واردات نفت هر ساله صدها میلیارد دلار از اقتصاد آمریکا می مکد.دولت کانادا علیرغم انتقادهای شدید یک خط لوله که نفت را از ایالت آلبرتا به سواحل اقیانوس آرام این کشور منتقل خواهد کرد به طور مشروط تصویب کرده است.مجموع بدهی‌ها و تعهدات مالی شرکت‌های بزرگ چینی از بدهی‌های شرکت‌های آمریکایی بیشتر شده است. به این ترتیب شرکت‌های چینی با ١۴ تریلیون دلار بدهی، بیشترین تعهدات مالی را در جهان دارند.برنامه جدید وزارت ارتباطات و فناوری اطلاعات برای افزایش پهنای باند اینترنت و راه‌اندازی نسل سوم تلفن همراه، به مناقشه تازه‌ای بر سر سیاست توسعه فناوری ارتباطات در ایران منجر شده است.گزارشی از یک برنامه خیریه به نام تجارت مایه صلح که زنان افغان و رواندایی را برای تجارت آموزش می دهند و آنها را به آمریکا آورده و از نزدیک با شیوه کار در آمریکا آنها را آشنا می کنند.هیات دولت ایران گزارش ستاد هماهنگی امور اقتصادی برای برون رفت از بحران رکود تورمی را تصویب کرده در حالیکه به نظر می رسد این گزارش تاثیر چندانی در حل مشکلات کنونی ندارد.دولت حسن روحانی ماه گذشته برنامه اقتصادی خود را منتشر کرد. هدف این برنامه خروج پایدار از رکود تورمی عنوان شده است.در حالی که ۷۲ میلیون ایرانی یارانه می گیرند این پرسش مطرح است که پرداخت یارانه به این جمعیت عظیم چه زمانی به پایان می رسد.دانا گاز، یک شرکت انرژی خصوصی اماراتی که بزرگترین سهام‌دار آن کرسنت پترولیوم است، در بیانیه‌ای که امروز منتشر کرد می‌گوید هیات داوری بین‌المللی، قرارداد کرسنت را معتبر دانسته و حکم کرده که شرکت ملی نفت ایران موظف بوده از سال ۲۰۰۵ گاز تحویل دهد.یکی از صحنه های کلیشه‌ای در فیلمهای جاسوسی و از جمله جیمز باند، این است که قهرمان داستان چمدانی مملو از پول نقد و پاسپورت های رنگارنگ همراه خود دارد تا در لحظه مناسب بتواند به سرعت از معرکه خارج شود.در یک دهه گذشته روند مهاجرت در دو سوی دریای آدریاتیک همیشه از آلبانی به سوی ایتالیا بوده است. ولی براساس تازه ترین گزارش ها گروه زیادی از ایتالیایی ها برای گریز از شرایط اقتصادی نامساعد در کشور خود و در جستجوی کار و درآمد راهی آلبانی می شوند.منابع سرشار نفت و گاز، قطر را به ثروتمندترین کشور جهان بدل کرده است. ثروتی که فقط یک نمونه آن هزینه کردن ۲۰۰ میلیارد دلار برای ورزشگاه‌ها و زیرساخت‌های مربوط به برگزاری جام جهانی فوتبال در سال ۲۰۲۰ است.بلغارستان که دیروز بعد از انتقاد اتحادیه اروپا و آمریکا ادامه احداث یک لوله گاز که باید گاز روسیه را بدون عبور از اوکراین به اروپا برساند، متوقف کرده بود، اعلام کرد ساخت این لوله را منتفی نخواهد کرد.میدان گازی پارس جنوبی، بزرگترین میدان گازی یکپارچه جهان است. این میدان گازی در مرز آبی ایران و قطر در خلیج فارس قرار گرفته است و قطری ها آن را گنبد شمالی می خوانند.با اضافه شدن الجزایر به جمع مدعیان دبیرکلی اوپک، هم‌اکنون پنج کشور به دنبال رایزنی برای کسب این سمت هستند.ولی الله سیف، رئیس کل بانک مرکزی ایران به قم رفته و با تعدادی از مراجع و روحانیون بلند پایه در این شهر دیدار کرده است. همزمان، اکثر این مراجع با دریافت جریمه دیرکرد پرداخت وام از سوی بانک ها مخالفت کرده و آن را حرام دانسته اند.شش سال از شروع برنامه گرفتن مالیات بر ارزش افزوده در ایران می گذرد، ولی طلافروشان هنوز بر سر آن با دولت کل‌کل می کنند.برادران هندوجا با ۱۱.۹ میلیارد پوند دارایی، امسال در صدر فهرست ثروتمندان بریتانیا قرار گرفته‌اند. این خانواده کار خود را از تجارت با ایران در حدود صد سال پیش شروع کردند و هنوز در حوزه‌های مختلف صنعت و تجارت در ایران و بسیاری از نقاط دیگر دنیا فعال هستند.پول‌شویی به روندهای گفته می­‌شود که در آن مافیای پول،‌ قاچاق­بران، تروریستان،‌ زورمندان، فرارکنندگان مالیات و سایر متخلفان، پول­‌های سیاه یا پول­های غیرقانونی را به پول پاک یا به پول قانونی از طریق معاملات غیرمشروع تبدیل می­‌نمایند.بازار مسکن لوکس نوساز در لندن در حال تبدیل شدن به محلی برای انباشت سرمایه ابَرثروتمندان بین‌المللی است.کاهش دوباره صادرات نفت ایران این احتمال را تقویت کرده است که ایران با روسیه بر سر صادرات روزانه ۵۰۰ هزار بشکه نفت در مقابل واردات کالا از روسیه به توافق برسد.نوزدهمین نمایشگاه بین‌المللی نفت و گاز ایران در حالی به کار خود پایان می‌دهد که در غیاب شرکت های بین‌المللی نفتی، سایه شرکت‌های چینی بر نمایشگاه سنگینی می‌کرد.علی ماجدی معاون بین الملل و بازرگانی وزارت نفت ایران پاکستان را متهم کرده که در قرارداد صادرات گاز تخلف کرده و در این زمینه تردیدی در این زمینه وجود ندارد.اگر بخواهید آخرهفته‌تان را با نخبگان تحصیل‌کرده بگذرانید، باید کمی درباره توماس پیکتی، اقتصاد دان فرانسوی بدانید. کتاب پیکتی بنام سرمایه در قرن یست و یکم در کمال تعجب از پرفروش‌ترین کتاب‌ها شده است.هایمن مینسکی، اقتصاددان آمریکایی که در سال ۱۹۹۶ از دنیا رفت، در دوران رکود اقتصادی بزرگ دهه ۱۹۳۰ بزرگ شده بود. این رویداد دیدگاه‌های مینسکی را شکل داد و باعث شد او همه تلاش خود را صرف شرح چگونگی بروز این بحران کند.چهار سال پیش دولت محمود احمدی نژاد مدام تاکید می کرد که عمده یارانه ها تا به حال از سوی کسانی مصرف شده که پولدار بوده اند و ما می‌خواهیم از آنها بگیریم و به افراد کم درآمد و فقیر بدهیم.ریچارد برانسون یکی از موفق ترین بازرگانان در انگلستان و نمادی از کارآفرینی است. این شما و این ده درس برتر او برای موفق بودن.با افزایش قیمت بنزین و گازوئیل به طور رسمی مرحله دوم برنامه حذف یارانه ها در ایران شروع شد. اولین مرحله از این برنامه زمستان سال ۱۳۸۹ شروع شد ولی به دلیل بروز مشکلات اقتصادی اجرای مرحله دوم به تاخیر افتاد.پیمان اقتصادی دو سوی اقیانوس آرام در صورت تحقق بزرگترین و بلند پروازانه ترین معاهده تجارت آزاد در جهان خواهد بود. اگر کشورهای حاضر در این مذاکرات به توافق رسیده و این پیمان اجرا شود حدود دو پنجم یا ۴۰ درصد از کل معاملات تجاری جهان را در برخواهد گرفت.در چه کشورهایی افرادی که بالاترین میزان درآمد را دارند، بیشترین مالیات را پرداخت می کنند؟ و در چه کشورهایی بیشترین مالیات را کسانی می پردازند که درآمد متوسط دارند؟در سال ۲۰۰۱ در جهان صحبت از اینکه کشورهای بریک ()، یعنی برزیل، روسیه، هند و چین، به‌عنوان قدرت‌های اقتصادی بالقوه جهان آغاز شد. این اصطلاح را اقتصاددانی بنام جیم اونیل باب کرد.چین، مهم است و حتی اهمیت حیاتی دارد. به همین دلیل از رئیس جمهوری چین که اخیرا پس از یک دیدار طولانی از آلمان، فرانسه، هلند و بلژیک، به کشورش بازگشت، در طول سفر استقبال زیادی شد.با ابراز خشنودی رهبران مالی اتحادیه اروپا از اقدامات ریاضتی اقتصادی یونان، ناظران پیش‌بینی می‌کنند که در سال جاری میلادی، این از یک رکود اقتصادی شش ساله خارج شود.عباس آخوندی وزیر راه و شهرسازی با انتقاد از طرح مسکن مهر گفته استمشکل من با ساخت مسکن مهر این بود که این واحدها در جاهایی ساخته شده‌اند که قابل سکونت نبوده‌اند.امیر سلمان بن عبدالعزیز آل سعود، ولیعهد عربستان سعودی برای تقریبا یک ماه سه جزیره در مالدیو را رزرو کرده بود.بانک مرکزی ایران در گزارش وضعیت اقتصادی سال ۱۳۹۱ می نویسد: سال ۱۳۹۱ سال دشواری برای اقتصاد ایران بود. در این سال اقتصاد کشور تکانه های کم سابقه‌ای را با منشاء داخلی و خارجی تجربه کرد.به رغم مخالفت‌های شدید مصر، اتیوپی اصرار به ادامه ساختن یک سد اصلی روی رود نیل دارد. خبرنگاران بی بی سی در هر دو کشور از بالا گرفتن دعوای شدید بر سر آب گزارش می دهند.آنگلا مرکل صدراعظم آلمان می‌گوید اتحادیه اروپا آمادگی دارد تا تحریم‌ها را علیه روسیه شدیدتر کند. خانم مرکل گفت اقدامات روسیه به این معناست که هشت کشور صنعتی (جی‌هشت) دیگر وجود خارجی ندارد. باراک اوباما هم امروز از تشدید تحریم‌ها علیه روسیه خبر داده است.مقایسه پنج ساله قیمت مواد خوراکی در ایرانلی که‌چیانگ، نخست وزیر چین در سخنرانی خود در آغاز جلسه سالانه کنگره ملی خلق چین در پکن، گزارش کاملی از عملکرد اقتصادی یک سال گذشته و نیز برنامه های آینده این کشور را ارائه داد.رویارویی قدرت‌های شرق و غرب در اوکراین مدتی است تیتر یک رسانه‌های جهان است و آنقدر در مقیاس جهانی اهمیت پیدا کرده که بحران بزرگ سوریه تا حدود زیادی فراموش و خاطره جنگ سرد زنده شده است.عروسکی به نام لامیلی که بر اساس متوسط ویژگی‌های اندام زنانه ساخته شده، قرار است با شعار متوسط زیباست وارد بازار و رقیبی برای عروسک‌های معروف باربی شود. ساخت این عروسک قدمی برای اصلاح فرهنگ ناسالمی است که سایز صفر را به عنوان اندام زیبا تبلیغ می‌کند.اگر تحریم های مالی و تجاری در مورد روسیه به اجرا گذاشته شوند هزینه‌های آن برای بریتانیا ممکن است از روسیه بیشتر باشد.وزارت نیرو در ایران قیمت هر کیلووات ساعت برق را حدود ده تومان افزایش داده و از این پس خانوارها بابت مصرف هر کیلو وات ساعت برق باید به طور متوسط ۵۳ تومان بپردازند در حالی که تاکنون قیمت هر کیلووات ساعت برق حدود ۴۳ تومان بوده است.وزارت نفت ایران برای تشویق سرمایه گذاران خارجی اصلاحاتی در قراردادهای نفتی انجام داده است به این امید که بعد از برطرف شدن تحریم های بین المللی، شرکت های نفتی خارجی در این کشور سرمایه گذاری کنند.در ده سال گذشته اقتصاد افغانستان به‌طور میانگین هر ساله رشدی ده‌درصدی را تجربه کرده است و تاثیرات مثبت این رقم رشد به‌طور ملموس در ابعاد مختلف اجتماعی دیده می شود.سازمان ملل می‌گوید در سال ۲۰۱۳ دست‌کم ۷۸۱۸ غیرنظامی و ۱۰۵۰ عضو نیروهای امنیتی در عراق کشته شده‌اند. این رقم در سال‌های اخیر بی‌سابقه بوده است، اما با وجود آن، و به‌رغم یک دهه خونریزی در عراق، سازمان ملل می‌گوید که جمعیت عراق در مجموع رشدی بی‌وقفه داشته.با توجه به تحولات اقتصادی که پس از انقلاب روی داده است این سئوال مطرح است که شرایط اقتصادی ایران در حال حاضر چیست و چه آینده ای می توان برای آن پیش بینی کرد.در سال های پس از انقلاب بازار سنتی در ایران به عنوان بخشی از طبقه­ متوسط سنتی از جمله گروه­هایی بود که با وجود رشد صنایع جدید در ایران پیش از انقلاب، قدرت خود را حفظ کرده بود و حتی به علت رونق اقتصادی، نفوذ و درآمدش افزایش یافت.تصمیم گرفته بودم به ایران بروم که قیمت بلیت هواپیما و شرایط غیر عادی این سفر، الهام بخش نوشتن این مقاله شد. قیمتهای گران، زمان طولانی انتظار برای ترانزیت و پرواز به مقصد در بی ارزشترترین ساعت در حمل و نقل هوایی در صد این گرفتاری ها هستند.هنوز شمع های کیک تولد ده سالگی فیسبوک خاموش نشده برخی پیش بینی می کنند که آیا فیسبوک به یازده سالگی خواهد رسید؟تصمیم بانک مرکزی ترکیه برای بیشتر از دو برابر کردن نرخ بهره پول رایج این کشور و رساندن آن از ۴ و نیم درصد به ۱۰ درصد، از جمله تدابیری است که برای گریز از بحران های جدی اتخاذ می‌شود.مردمی که این روزها برای خرید لباس مد بهاری به مغازه‌های بریتانیا می روند خواهند دید که تعدادی مانکن درشت اندام با سایز زنانه ۴۴ نیز به مانکن‌های قلمی و لاغر اندام همیشگی افزوده شده اند.کنگره آمریکا کمک‌های توسعه‌ای این کشور برای افغانستان را نسبت به سال گذشته تا ۵۰ درصد کاهش داده و برای سال جاری میلادی ۱.۱۲ میلیارد دلار کمک توسعه‌ای به افغانستان تصویب کرده است. این کاهش چه تاثیرات می تواند بر زندگی افغانها داشته باشد.اگر چیزی بخواهد شما را از گوشت خوردن زده کند، نقشه‌ای که از استیک خام و خونی تهیه شده، احتمالا کفایت می‌کند.مشکلات گسترده برای واردات داروهای حیاتی و تجهیزات پزشکی به ایران از جمله مهمترین نتیجه‌های تحریم اقتصادی علیه ایران در سال‌های گذشته بوده است.در سال گذشته سیصد نفر از ثروتمندان بزرگ جهان حدود ۵۰۰ میلیارد دلار بر ثروت خود افزوده و اکنون ارزش دارایی‌های آنها روی هم رفته به سه تریلیون و ۷۰۰ میلیارد دلار رسیده است.وزارت زراعت و مالداری افغانستان قرار است چهارصد پروژه زراعتی را در کابل اجرا کند. بودجه این پروژه ها بیش از ۳۱ میلیون دلار آمریکایی است. بهبود نظام آبیاری، توزیع تخم اصلاح شده، ساخت سردخانه، کشتارگاه و معرفی فن‌آوری‌های جدید شامل این پروژه هاست.نخستین لایحه بودجه دولت آقای روحانی در بخش فرهنگ از رشد بسیار اندک بخش های مختلف آن در مقایسه با سال گذشته خبر می دهد.طرح ۳۰ میلیارد دلاری احداث یکی از بزرگترین قمارخانه ها و تفریحات حاشیه ای آن در حومه شهر مادرید که قرار بود توسط یکی از شرکت های آمریکایی مالک کازینوهای زنجیره ای اجرا شود، به دلیل  درخواست های این شرکت و مخالفت حکومت مرکزی اسپانیا با شروط لغو شد.انتخابات سراسری آلمان روز ۲۲ سپتامبر برگزار می‌شود. نتیجه این انتخابات می‌تواند تاثیری مستقیم بر وضعیت اقتصادی منطقه یورو بگذارد. این کشور در سال های اخیر توانسته با اقتصاد بزرگ و قدرتمند خود از بعضی از کشورهای همسایه اش پشتیبانی مالی کند و مانع سقوط اقتعادل آذر، رئیس کل مرکز آمار ایران گفت: اگر نرخ بیکاری جوانان که هم اکنون ۲۶ درصد است، دو برابر نرخ بیکاری کل باشد، به معنای این است که از نظر نرخ بیکاری در منطقه بحران زا قرار گرفته‌ایم.امروز بریتانیا میزبانی کنفرانس اقتصادی جهان اسلام را به عهده خواهد داشت. نمایندگان بیش از ۱۱۵ کشور، به شمول افغانستان در نهمین کنفرانس اقتصادی جهان اسلام اشتراک می‌کند.رحیم قربانی، رئیس سابق هیات عامل صندوق توسعه ملی ضمن انتقاد از دولت محمود احمدی نژاد گفته است که  در سالی که بدترین شرایط ارزی را به قول مسئولان داشتیم، دولت دهم منابع صندوق را صرف خرید شیرینی و شکلات شب عید کرد.تولید ناخالص داخلی افغانستان از حدود سه میلیارد دلار در سال ۲۰۰۲ به حدود ۲۰ میلیارد دلار در سال گذشته رسید و ذخیره ارزی بانک مرکزی از تقریبا هیچ در سال ۲۰۰۲ به حدود ۶ میلیارد دلار.مرکز پژوهش‌های مجلس ایران در گزارش مفصلی وضعیت اقتصادی این کشور در دوره هشت ساله ریاست جمهوری محمود احمدی نژاد را نامناسب توصیف کرده است.شرکت مایکروسافت اعلام کرده است که بخش موبایل شرکت نوکیا را به بهای ۵.۴ میلیارد یورو (۷.۲ میلیارد دلار) می‌خرد. این معامله در سال ۲۰۱۴ به انجام می‌رسد و در جریان آن ۳۲ هزار کارمند نوکیا به مایکروسافت منتقل می‌شوند.در تابستان سال ٢٠١١ و کوتاه مدتی پس از آنکه سرکوب وحشیانه و خونین تظاهرات‌های مردم سوریه توسط رژیم دیکتاتوری بشار اسد بخشی از اپوزیسین سوریه را به نبرد مسلحانه سوق داده بود، ایران، عراق و سوریه قرارداد احداث خط لوله انتقال گاز طبیعی امضا کردند.وزارت نفت ایران که تا پیش از دولت احمدی نژاد در طول بیست و هفت سال فقط با پنج وزیر اداره شده بود در دولت محمود احمدی نژاد چهار وزیر و سه سرپرست داشت که یکی از آنها خودش بود و سه نفر نیز نتوانستند رای اعتماد مجلس را برای وزارت نفت کسب کنند.قرارداد کرسنت در زمان وزارت بیژن نامدار زنگنه، وزیر نفت دولت محمد خاتمی بسته شد اما اجرای آن در اوایل دولت محمود احمدی نژاد متوقف شد و اکنون دعوای دو طرف در دادگاه بین‌‌المللی لاهه در دست بررسی است.گمرک ایران گزارش داده است که در بهار امسال واردات ایران نسبت به سه ماه اول سال گذشته سه میلیارد و ۳۲۰ میلیون دلار کاهش پیدا کرده است اما حجم مواد غذایی وارداتی افزایش چشمگیری نشان می دهد.افزایش دستمزدها و مسکن ارزان‌قیمت باعث شکوفایی بیبیبومرها (نسل دوره انفجار جمعیتی پس از جنگ جهانی دوم) شد. جوانان امروز با بیکاری بالا، تحصیلات پرخرج و یک عمر اجاره‌نشینی مواجهند. آیا اوضاع آن‌ها هیچ گاه تا این حد نابسامان بوده است؟مرکز آمار ایران گزارشی از قیمت و اجاره مسکن در شهر تهران منتشر کرده که نشان می دهد در زمستان سال گذشته متوسط قیمت هر مترمربع زمین در مقایسه با فصل مشابه سال ۱۳۹۰ بیشتر از ۱۵۷ درصد و قیمت هر متر مربع واحد مسکونی بیشتر از ۷۲درصد افزایش پیدا کرده است.اکبر ترکان نماینده حسن روحانی رئیس جمهور منتخب در امول انتقال دولت نسبت به واگذاری نمایشگاه بین المللی تهران به صدا و سیما اعتراض کرده و این اقدام دولت را نوعی قدردانی متقابل توصیف کرده است.چین یکی از کشورهایی است که اخیرا به‌عنوان عضو ناظر دایمی شورای قطب شمال پذیرفته شد. گشوده شدن قطب شمال به‌روی کشتی‌ها و انجام عملیات استخراج نفت و گاز در آن باعث توجه بیشتر جهانیان به این منطقه شده است.نمایندگان کنگره آمریکا برای کاهش هرچه بیشتر صادرات رو به زوال نفت ایران روی لایحه تازه‌ای کار می‌کنند که به نظر کارشناسان هدفش قطع کامل صادرات نفت ایران است. انتظار می‌رود این لایحه اواسط تابستان یا حداکثر ابتدای پاییز به تصویب برسد.شهروندان آلمان آزرده‌خاطرند، چرا که احساس می‌کنند کشورشان پولی را که با زحمت زیاد به دست آورده، با سخاوت فراوان به مردمی می‌بخشد که اجازه داده اند اوضاع مالی‌شان رو به ورشکستگی برود.سوئیس به شدت تحت فشار بوده تا سنت دیرینه رازداری در نظام بانکی‌اش را کنار بگذارد. آمریکا از مدتی پیش به دولت سوئیس اعلام کرده بود که از بانک‌های سوئیسی انتظار دارد بطور خودکار اطلاعات مشتریان آمریکایی را در اختیار مقامات این کشور قرار دهند.روابط ایران و چین در ده سال گذشته (۲۰۰۳۲۰۱۳) گسترش و حتی در بخش های جهش داشته است. چنین گسترشی در روابط سیاسی و جهش در روابط اقتصادی و تجاری ، محصول نگاه مشترک پکن و تهران به یکدیگر و نیز نیازمندی ها و ضرورت های اقتصادی دو کشور است.این هفته اقتصاددانان در کمال تعجب دریافتند که یکی از مقالات علمی معروف که معمولا برای توجیه اقدامات ریاضتی دولت‌ها به آن ارجاع داده می‌شود، حاوی اشتباهات فاحشی است. نکته شگفت‌آور دیگر اینکه نویسندگان این مقاله دو استاد برجسته دانشگاه هاروارد هستند.تصور کنید که آدم بسیار شروری هستید و کنترل همه طلاهای موجود در جهان را در دست گرفته‌اید و تصمیم دارید همه‌اش را ذوب کنید و با آن یک مکعب بسازید. فکر می‌کنید هر ضلع این مکعب چقدر طول خواهد داشت؟ صدها یا هزاران متر؟دولت‌های حوزه یورو و صندوق بین‌المللی پول بر سر طرح نجات اقتصادی قبرس با دولت این کشور توافق کرده‌اند، اما این طرح احتمالا چندان به نجات شباهت ندارد.شرکت‌های هواپیمایی افغانستان میلیون‌ها دالر خسارت کرده و با خطر ورشکستی روبرو شده‌اند.اجرای قانون هدفمندی یارانه ها در ایران مشکلاتی را برای مردم پدید آورده بی آنکه ظاهرا منافعی را برای دولت در پی داشته باشد.امنیت و ثبات شش کشور عضو شورای همکاری خلیج فارس بر پیش فرضی ساده مبتنی است.گزارش آژانس بین المللی انرژی نشان می دهد که صادرات نفت ایران در ماه فوریه، صد و پنجاه هزار بشکه نسبت به ماه قبل از آن افزایش یافته است. رستم قاسمی وزیر نفت ایران نیز امروز تاکید کرد که تحریمهای آمریکا تاثیری بر صادرات نفت این کشور نداشته است.در حاشیه اجلاس جهانی اقتصادی در داووس، این سئوال مطرح می شود که آیا جدی ترین خطری که منطقه یورو را تهدید می کرد برطرف شده است؟وزیر تجارت افغانستان اعلام کرد برای تاجرانی که در دو سال آینده در این کشور سرمایه گذرای کنند، دولت امتیازات ویژه در نظر خواهد گرفت. تا دو سال آینده نیروهای خارجی از افغانستان خارج خواهند شد. این موضوع سبب کاهش سرمایه گذاری در افغانستان شده است.محمود بهمنی رئیس کل بانک مرکزی ایران کاهش نرخ تورم و کنترل نوسانات بازار ارز را دو دغدغه مهم بانک مرکزی در سال جدید عنوان کرده و گفته است که بهبود وضعیت تجاری و افزایش درآمدهای ارزی به مذاکرات هسته ای وابسته است.دولت محمود احمدی‌نژاد با ارسال دو قانون مصوب مجلس به شورای عالی حل اختلاف و برگزاری نشست‌هایی با مجلس سعی دارد مرحله دوم حذف یارانه‌ها را اجرا کند.در حالی که حزب کمونیست چین برای معرفی نسل جدید رهبرانش تشکیل جلسه داده بود، در پکن این احساس فراگیر وجود داشت که با وجود همه دستاوردهای اقتصادی در یک دهه گذشته، از موقعیت‌ها به‌خوبی استفاده نشده است.تحریم اخیر شرایط دشواری را به ایران تحمیل کرده و به نظر می رسد که ماهیت این تحریم با تحریم های قبلی متفاوت است و می تواند تبعات جدی سیاسی داشته باشد.در مورد تبعات تحولات اخیر نظرات متفاوتی ابراز شده که در مواردی آن را برای تعدیل ساختار قیمت ها در ایران مفید دانسته اند.گفتگو با پاتریک کلاسون، اقتصاددان و تحلیلگر امور ایران در موسسه سیاستگذاری خاور نزدیک واشنگتن در باره سقوط ارزش ریال در ایرانرشد باورنکردنی قیمت دلار در بازار به این پرسش دامن زده است که آیا دولت محمود احمدی نژاد پول ندارد یا آن که ترجیح می دهد مردم این طور تصور کنند و دلارهایش را با دو برابر یا بیشتر بفروشد؟افزایش قیمت شدید ارزهای خارجی، به خصوص دلار و یورو در بازار ارز ایران، نگرانی‌هایی را به همراه داشته و این پرسش مطرح است که این افزایش قیمت‌ها چه تاثیری بر زندگی مردم دارد.قیمت دلار در ایران در حالی به ۳۴۵۰ تومان رسیده است که نسبت به خرداد ماه امسال دو برابر شده و نسبت به یک سال پیش در اوایل مهر تقریبا سه برابر شده است. پرسش این است که چرا چنین وضعی ایجاد شده و چه کسی باید جلوی این رشد فزاینده را بگیرد؟در حالی که قیمت ارز خارجی در ایران به بالاترین حد رسیده است، دولت ایران یک اتاق ارزی تشکیل داده تا ارز نفتی و غیرنفتی صادرکنندگان در آن به فروش برسد.در حالی که آشفتگی در بازار ارز ایران ادامه دارد، شمس الدین حسینی وزیر اقتصاد طرح تازه ای را برای تعیین قیمت ارز اعلام کرده و گفته است که بانک مرکزی از طریق بانک ها، هر روز قیمت روزانه نرخ ارز بازار آزاد را اعلام می کند.شمس الدین حسینی، سخنگوی اقتصادی دولت و وزیر اقتصاد ایران، گفته است: ذخایر بانک مرکزی در حد بسیار خوبی است و هیچ موقع در تاریخ کشور ذخایر ایران در این حد نبوده است.بیست و یک ماه بعد از شروع برنامه حذف یارانه ها دولت محمود احمدی نژاد دیگر آن شوق و ذوق گذشته را برای اجرای این برنامه ندارد و اجرای این برنامه بدون سر و صدا فعلا متوقف شده است.بانک مرکزی ایران گزارش وضعیت اقتصادی تابستان سال گذشته را منتشر کرده که نشان می دهد که رشد اقتصادی ایران در تابستان ۳.۴ درصد است.بعد از گذشت یک هفته پر تلاطم در بازار ارز ایران و افزایش بی‌سابقه قیمت ارزهای عمده، محمود بهمنی، رئیس کل بانک مرکزی ایران می‌گوید که بانک مرکزی نمی تواند مرتبا قیمت ارز را پائین بیاورد ولی سعی کردیم آن را کنترل کنیم.یکی از مشهورترین نام های تجاری جهان که روزانه صدها میلیون از محصولات آن در جهان فروخته می شود، هنوز سهمی از بازار در دو سه کشور جهان ندارد.صنعت خودروی ایران با مشکلات نقدینگی رو به رو شده و بانک مرکزی ایران برای دو خودروساز بزرگ دوهزار میلیارد تومان وام اختصاص داده است اما شرکت های قطعه ساز می‌گویند که خودروسازان هنوز پولی به آنها نداده‌اند.عبدالرضا شیخ الاسلامی وزیر تعاون، کار و رفاه اجتماعی از افزایش قیمت دلار دولتی دفاع کرده و گفته است که در حالی که محمود بهمنی، رئیس کل بانک مرکزی ایران وضعیت ذخایر ارزی کشور را مطلوب توصیف کرده، قیمت انواع ارزهای عمده در بازار تهران دوباره افزایش یافت.جدال برای خاموشی عطش نفت در قطب شمالدر حالی که محمود بهمنی، رئیس کل بانک مرکزی ایران وضعیت ذخایر ارزی کشور را مطلوب توصیف کرده، قیمت انواع ارزهای عمده در بازار تهران دوباره افزایش یافت.بانک مرکزی ایران گزارش داده است که نرخ تورم در تیرماه به مرز ۲۳ درصد رسیده که نسبت به دوره مشابه سال قیل بیشتر از هفت درصد افزایش نشان می دهد. به دلیل افزایش تورم، طرح حذف چهار صفر از پول ملی نیز فعلا منتفی شده است.مرکز آمار ایران گزارش سرشماری عمومی نفوس و مسکن را منتشر کرده است که سال گذشته به مدت بیست روز با همکاری بیشتر از ۱۱۳ هزار نفر در سراسر کشور انجام شد.در حالی که مجلس ایران هنوز بررسی لایحه بودجه امسال را در صحن علنی آغاز نکرده، مرکز پژوهش‌های مجلس هشدار داده است که این بودجه مناسب شرایط اقتصادی کشور نیست و نسبت به شرایط اقتصادی در سال جاری ابراز نگرانی کرده است.سخنرانی حسن روحانی، رئیس جمهوری، در مورد استقبال از سرمایه گذاری خارجی یادآور سیاست اقتصادی دولت در دو دهه پیش است که نتیجه ای برای توسعه و رشد مستمر اقتصادی ایران در پی نداشت.هزار و چهارصد محل در افغانستان به عنوان مناطقی که معادن و منابع طبیعی افغانستان را در سینه پنهان دارند نشانی شده اند، دولت افغانستان دولت افغانستان تلاش دارد با استخراج این منابع، خود را از کمک‌های خارجی بی‌نیاز کرده و راه را به سوی توسعه پایدار باز کند.صفحه ویژه: دادگاه بزرگترین اختلاس تاریخ ایرانمطالب و گزارش هایی درباره بحران اقتصادی کشورهای اروپاییبا گذشت شش ماه از اجرای حذف یارانه ها، در این صفحه مطالبی می خوانید در باره پیامدهای این طرح در ایران.مجمع جهانی اقتصاد می گوید بعد از دو سالِ سخت، انتظار می رود اقتصاد ایران امسال به ثبات برسد.اسحاق جهانگیری معاون اول رئیس جمهوری ایران از سه نفر از وزرای دولت خواسته موضوع زمین خواری را پیگیری کنند.ایران بیش از رقمی که تحریمها اجازه می دهد، نفت می فروشد. به گزارش خبرگزاری رویترز، فروش نفت ایران در پنج ماه بعد از توافق هسته ای ژنو، بطور متوسط ۲۵ درصد بیشتر از سقف تحریمها بوده است.نماد بیشتر شاخصهای بورس تهران امروز قرمز بود. شاخص کل بورس به زیر هفتاد و یک هزار واحد سقوط کرد که کمترین رقم طی هشت ماه اخیر است.امروز نمایندگان مجلس ایران، با وجود مخالفت نماینده دولت، کلیات طرح «افزایش نرخ باروری و پیشگیری از کاهش رشد جمعیت» را تصویب کردند.تجارت خارجی ایران در دو ماه اول امسال رشدی چشمگیر داشته. به گزارش گمرک ایران، صادرات به اصطلاح غیرنفتی نسبت به دوره مشابه پارسال حدود ۳۰ درصد و واردات تقریبا ۳۵ درصد بیشتر شده.مجلس ایران بودجه سال آینده را امروز تصویب کرد. بیش از یک ماه مانده به پایان سال، که خودش رکوردی است با توجه به زمان تصویب بودجه در دولت قبلی.دانشمندان موفق به ردیابی نشانه های بخار آب در اتمسفر یک سیاره دور دست به اندازه نپتون شده اند و می گویند این کوچکترین به اصطلاح سیاره خارجی است که ترکیب شیمیایی آن آشکار می شود.محققان دانشگاه اکسفورد می‌گویند احتمال ایجاد واکنش حساسیتی با خوردن بادام زمینی بو داده بیشتر از بادام زمینی خام است. این محققان می گویند بو دادن در دمای بالا و حرارت خشک ممکن است  است دستگاه ایمنی بدن را بیشتر تحریک کند.ناسا اعلام کرد سفینه می‌ون با موفقیت در مدار مریخ قرار گرفته است. این سفینه که اختصاصا برای مطالعه جو فوقانی مریخ طراحی شده ده ماه پیش به فضا پرتاب شد. علاوه بر این، می‌ون اطلاعاتی را برای اعزام انسان به این سیاره سرخ در دهه ۲۰۳۰ میلادی فراهم خواهد کرد.هند توانست ماهواره ارسالی‌اش را در همان اولین تلاش، با موفقیت در مدار مریخ قرار دهد. این کاوش‌گر با هزینه ۷۴ میلیون دلاری به فضا فرستاده شده که خیلی از هزینه مشابه ناسا کمتر است.چت کردن بدون اینترنت و بدون هزینه شاید یک شوخی به نظر بیاید.مراسم عروسی نمادی است که زن و شوهر آینده پیوند و تعهد خود را بصورت رسمی و عمومی اعلام و شبکه ارتباطات و پیوندهای اجتماعی خود را پیش از زندگی زناشویی محکم می‌کنند. اما این مراسم و بزرگی و زرق و برق آن چه تاثیری بر کیفیت زناشویی خواهد گذاشت؟یک سفینه ناسا، سازمان فضایی آمریکا ، پس از سفری هفتصد میلیون کیلومتری وارد مدار مریخ شد. این فضا پیما که می‌ون نام دارد قرار است درباره جو مریخ اطلاعات جمع آوری کند.دیروز دو هزار نقطه جهان در ۱۵۶ کشور، میزبان راهپیمایى برای مقابله با گرمایش زمین بود. شرکت کنندگان در این راهپیمایى ها خواهان اقدام سریعتر رهبران کشورها براى مقابله با تغییرات آب و هوایى و توجه به محیط زیست بودند.زندگی مشترک بدون ازدواج در غرب به رویه اصلی رابطه تبدیل شده و بیشتر زوج‌ها ممکن است سال‌ها بعد یا حتی بعد از بچه‌دار شدن ازدواج کنند یا ممکن است اصلا ازدواج نکنند. این پدیده‌ در سالهای اخیر در ایران هم دیده می‌شود. اما تاثیر آن بر کیفیت زناشویی چیست؟مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.محققان می‌گویند آزمایش خونی را ابداع کرده‌اند که به کمک آن می‌توان افسردگی را تشخیص داد. این آزمایش مشابه اندازه گیری چربی خون یا قند بالا است. این تست را در هر آزمایشگاهی می‌توان انجام داد و در واقع اندازه‌گیری ۹ مولکول  در خون است.اگر می‌خواهید بدانید که جلوگیری از یک عملیات نفوذ اطلاعاتی چقدر سخت است، کافی است از اِن اس اِی (آژانس امنیت ملی ایالات متحده) سؤال کنید.شرکت اپل برای حفظ اطلاعات مشتریان خود، تایید دو مرحله‌ای حساب‌هایش را توسعه داده است. این تغییر پس از آن صورت می‌گیرد که عکس‌های خصوصی‌ ستاره‌های سینما از بایگانی آنلاین اپل موسوم به آی‌کلاود به سرقت رفت.آمریکا بار دیگر خودش را برای فرستادن انسان به فضا آماده می کند. ناسا دو شرکت خصوصی را انتخاب کرده تا فضاپیماهای جدیدی برای بردن فضانوردان به ایستگاه بین المللی بسازند. ناسا می گوید این اتفاقی تاریخی برای این سازمان است.پژوهشگران در آکسفورد، در بریتانیا، واکسنی را برای مقابله با بیماری ابولا به آزمایش می‌گذارند. ۶۰ فرد سالم داوطلب شده‌اند که این واکسن به آنها تزریق شود.علاوه بر نداشتن توان شنوایی، نکته‌های زیاد دیگری در مورد ناشنوایان و فرهنگ رایج بین آن‌ها وجود دارد که افرادی که مشکل شنوایی ندارند از آن بی‌خبرند.پاناسونیک در نمایشگاه فوتوکینا از یک دستگاه دو منظوره دوربینگوشی رونمایی کرده است. لنز این دستگاه اندرویدی که بیشتر از گوشی، دوربین محسوب می‌شود، لایکا استسازمان فضانوردی آمریکا، ناسا، می گوید که شرکت بوئینگ برنده مناقصه ساخت یک سیستم تازه برای انتقال فضانوردان به مدار زمین شده است.باراک اوباما رئیس جمهور آمریکا از شیوع ابولا در کشورهای غرب آفریقا به عنوان تهدیدی امنیتی برای جهان نام برده و از نقش  وسیع تر آمریکا در مبارزه با ویروس عامل بیماری خبر داده است.کارشناسان بریتانیایی هشدار داده اند مصرف قند در تغذیه روزانه باید بشدت کاهش پیدا کند.در ایران ارتباط با جنس مخالف پیش از دانشگاه، نسبت به ۳۰ سال پیش، سه برابر شده است. از سوی دیگر آمار طلاق هم در ایران در سال‌های اخیر افزایش پیدا کرده است. ایا بین این دو پدیده ارتباطی وجود دارد؟ تاثیر رابطه جنسی پیش از ازدواج بر کیفیت و ثبات زناشویی چیست؟یونیسف در تازه‌ترین گزارش خود از وضعیت کودکان در دنیا به کاهش چشمگیر موارد مرگ نوزادان و کودکان زیر پنج سال در تمام دنیا اشاره کرده است. با این حال این سازمان اعلام کرده اگر در این زمینه تلاش بیشتری نشود اهداف هزاره تا سال ۲۰۲۶ محقق نخواهد شد.به گفته سازمان بهداشت جهانی، ابولا جان بیش از ۲۴۰۰ نفر را گرفته است. سازمان ملل متحد هم گفته که برای مقابله با ابولا به یک میلیارد دلار نیاز دارد.دانشمندان و مهندسان سازمان فضایی اروپا بهترین و کم‌خطرترین محل را برای فرود فیله، روبوت سفینه روزتا بر روی دنباله دار ۶۷پی مشخص کردند. با این حال دانشمندان معترفند که موفقیت در این کار بسیار دشوار است و باید بخت با آنها یار باشد.تجارت پنج گونه از کوسه های جهان از این پس تحت مقررات تازه در خواهد آمد که گام مهمی در جهت حفاظت از این موجودات است.اس دی کاردی تولید شده که می‌تواند ۵۱۲ گیگابایت را در خود ذخیره ‌کند.بودن در جمع گروهی از دوستان و خندیدن معمولا تجربه و لحظات خوشی است، اما برای کسانی که به یک نوع احساس هراس غیرمعمول دچار هستند اصلا اینطور نیست. این افراد را در اصطلاح روانپزشکی مبتلا به خنده هراسی می دانند.در دهلی، پایتخت هند، گروهی از دانشمندان عصایی هوشمند برای نابینایان طراحی کرده اند که قبل از تماس با موانع می لرزد و فرد نابینا را از وجود اشیا و افراد در اطرافشان آگاه میکند. این اولین عصای هوشمند در بازار نیست ولی ارزانترین نوع آن است.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.با داشتن دستگاه هایی که به راحتی به هم وصل می‌شوند و اطلاعات را مبادله می کنند، گرفتن اطلاعات لازم برای ربودن مشخصات قابل فروش برای دزدان سایبری ساده تر می شود.نتیجه یک پژوهش تازه نشان می‌دهد که تزریق بوتاکس می‌تواند رشد احساسی جوانان را محدود کند. بر اساس این تحقیق، تزریق بوتاکس می‌تواند توانایی جوانان برای نشان دادن احساساتشان از طریق حالات چهره را به شدت محدود کند و مانع از رشد احساسی و اجتماعی آنها شود.نتایج یک پژوهش دانشگاهی در لندن نشان داده است که شرمسار کردن افراد از اضافه وزنی که دارند، نه تنها ممکن است تاثیری در کم شدن وزن آنها نداشته باشد، بلکه می‌تواند باعث اضافه وزن بیشتر آنها شود.با فرض اینکه دستگاه شما حاوی هیچگونه بدافزاری نیست، می‌توان گفت که واتس‌اپ امن است و امکان شنود مکالمات افراد از طریق آن وجود ندارد؛ هر چند اگر شما گوشی خود را به دوستتان بدهید، یا آن را برای مدتی در کافه یا کتابخانه جا بگذارید، چنین تضمینی وجود ندارد.مقایسه محصولات اپل با محصولات مشابه سایر شرکت ها که پیش از آن وارد بازار شده بودند.با گسترش روز افزون استفاده از روشهایی نظیر ارسال ای میل، پیامک و توئیت برای برقراری ارتباط، بسیاری از صاحبنظران اجتماعی بابت از دست رفتن آنچه که هنر مکالمه و گفت و شنود می دانند اظهار تاسف می کنند.آزمایش امکان تاریخ انقضا برای پست‌های فیسبوکیبعد از سال‌ها که خبرها درباره لایه اوزون معمولا نگران‌کننده بوده، زمان برای یک خبر نسبتا خوب فرا رسیده است. اوزون همان لایه‌ای است که کره زمین را در برابر اشعه‌های خطرناک خورشید محافظت می‌کند و سال‌هاست که تخریب آن باعث نگرانی شده است.پژوهشگران گفته‌اند برای نخستین بار طی سه دهه اخیر ضخامت لایه اوزون، که از زمین دربرابر تشعشعات زیانبار خورشید محافظت می‌کند، به خاطر خودداری از کاربرد برخی مواد شیمیایی بهبود یافته و شاهدی بر امکان بهبود محیط زیست از طریق اقدام مشترک جامعه جهانی است.آمار نشان میدهد هر ٤٠ ثانیه یک نفر در دنیا جان خود را می‌گیرد. این درحالیست که به گفته سازمان بهداشت جهانی خودکشی پدیده‌ایست قابل پیشگیری. به همین دلیل همه ساله دهم سپتامبر، روز جهانی پیش‌گیری از خودکشی نامگذاری شده.دو گوشی موبایل و یک ساعت مچی هوشمند محصولات تازه شرکت اپل است. این غول آمریکایی که رقبای کره‌ای و چینی قدرتمندی دارد امیدوار است با بزرگتر کردن صفحات موبایل و ارائه محصولات الکترونیکی پوشیدنی سهم خود از بازار را افزایش دهد.آیا اپل می‌تواند ما را به خرید ساعت‌های هوشمند متقاعد کند؟اپل در یک کنفرانس خبری از دو گوشی تازه و یک ساعت هوشمند رونمایی کرد.سازمان جهانی هواشناسی می‌گوید میزان گازهای گلخانه‌ای در سال ۲۰۱۳ به حد بی‌سابقه‌ای افزایش یافته است. این سازمان علاوه بر این درباره سرعت تجمیع دی اکسید کربن در جو و میزان اسیدی شدن اقیانوس‌ها هم هشدار داده است.‍برخورد یک شهاب سنگ باعث ایجاد گودالی به قطر دوازده متر و عمق پنج متر در نزدیکی فرودگاه بین المللی ماناگوئه پایتخت نیکاراگوئه شده است.صدها نفر از ایرانیان فعال در زمینه فن آوری برتر شنبه در دانشگاه برکلی کالیفرنیا دور هم آمدند تا درباره وضعیت این صنعت در ایران گفتگو کنند.پروستات، غده‌ای به اندازه یک گردو، با افزایش سن، حضور خود را به مردان یاد آوری می‌کند. اندازه این غده، بین ۳۰ تا ۵۰ سالگی، تقریبا هر ۴.۵ سال یکبار دو برابر می‌شود و مشکلات ادراری برای مردان ایجاد می‌کند. سرطان این غده شایعترین سرطان مردان است.محققان می گویند که همه انواع رژیم ها به نتایج مشابه منجر می شود و مردم باید رژیمی را انتخاب کنند که برایشان راحت تر است.دانشمندان می گویند که میمون های واکسینه شده در «دراز مدت»‌ در برابر ویروس ابولا ایمنی کسب کرده اند که چشم انداز آزمایش های موفق انسانی را روشن تر می کند. سازمان بهداشت جهانی می گوید که بیش از دو هزار نفر در شیوع جاری ابولا در غرب آفریقا مرده اند.سیارک ۲۰۱۴ که ابعاد آن به بزرگی یک خانه است حدود ساعت ۲۱:۴۸ امشب به وقت تهران بدون برخورد با زمین از بالای نیوزیلند عبور خواهد کرد. این سیارک را می‌توان با تلسکوپ‌های آماتور در جنوب خط استوا مشاهده کرد.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.ایفا، یکی از مهم‌ترین نمایشگاه‌های سالانه محصولات الکترونیکی از دیروز در برلین، پایتخت آلمان آغاز شده است.گزارش های زیادی در باره خطرات مصرف گوشت برای سلامت انسان انتشار یافته ولی آیا این گزارش ها واقعا درست هستند؟نتایج تحقیق بسیار وسیعی که در بریتانیا انجام شده نشان می‌دهد همجنس‌گرایان و دوجنس‌گرایان دو برابر کسانی که به جنس مخالف گرایش دارند از خدمات بهداشتی و درمانی ناراضی هستند.استرس تلفن‌های همراه: برای خیلی‌ها تلفن‌های هوشمند تبدیل به دیکتاتورهایی در جیب‌‌هایمان شده‌اند که هیچ وقت اجازه نمی‌دهند به طور کامل خاموش شویم، استراحت کنیم و باتری‌های خود را دوباره شارژ کنیم.محققان می‌گویند محتوای نژادپرستانه، زن ستیز و ضد همجنسگرایشبکه‌های اجتماعی به سلامت روان افراد لطمه می‌زند زیرا اعتماد به سلامت جامعه از بین می‌برد. این رفتارهای خشن و خصمانه نسبت به زنان، اقلیت‌ها و افراد و گروه‌های آسیب‌پذیر شدیدتر است.پنج مارمولکی که برای مطالعه در باره تولید مثل و رشد در شرایط بی وزنی، با یک سفینه روسی به مدار زمین فرستاده شده بودند زنده به زمین برنگشتند. متخصصان احتمال می‌دهند نقص سیستم گرمایشی سفینه باعث شده مارمولک‎ها از سرما یخ بزنند.حملات سایبری‌ای اخیر را می‌توان یکی از پیچیده‌ترین اقداماتی دانست که تاکنون اجرا شده است. در این سری حملات افراد خرابکار با دستی پر و داشتن اطلاعات کامل از قربانیان خود سعی در نفوذ به حساب ایمیل آنها کرده‌اند که در برخی موارد نیز موفق بوده اند.بر اساس تحقیقات تازه دانشگاه کمبریج و ابردین در بریتانیا اگر مصرف گوشت و مواد لبنی در دنیا به همین سرعت رشد کند، تولید گازهای گلخانه ای ۸۰ درصد افزایش خواهد داشت.تحقیقات دانشمندان نشان می‌دهد برای جلوگیری از افزایش گازهای گلخانه‌ای و تامین نیازهای غذایی مردم دنیا باید مصرف جهانی گوشت کاهش پیدا کند. اگر مصرف محصولات غذایی حیوانی تا سال ۲۰۵۰ به همین روال ادامه پیدا کند تولید گازهای گلخانه‌ای ۸۰ درصد بیشتر می‌شود.ابولا یکی از خطرناک‌ترین و کشنده‌ترین ویروسهای جهان است ولی مثل ویروس از طریق هوا و تنفس شیوع پیدا نمی‌کند. پزشکان می گویند که در صورت رعایت پنج توصیه می‌توان بسادگی از ابتلا به این ویروس پیشگیری کرد.بر اساس تحقیقات ارائه شده در انجمن قلب آمریکا، خوردن نمک بیش از حد سالانه  میلیون نفر را می کشد: با حملات قلبی و سکته مغزی.بالا یا پایین بودن قند خون می تواند مشکلات جدی برای سلامتی ایجاد کند. مبتلایان به دیابت می توانند انسولین خونشان را با تزریق روزانه کنترل کنند اما زندگی برایشان هیچ وقت عادی نیست.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.در لیبریا، یکی از چهار کشور غرب آفریقا که با بیماری مرگبار ابولا دست و پنجه نرم می کند، دو بیمار با داروی آزمایشی زی مپ مداوا شده اند. این همان دارویی است که قبلا برای درمان ۷ بیمار بکار گرفته شده بود اما دو نفر از آنها جانشان را از دست دادند.یک استاد دانشگاه در آمریکا ۱۲ میلیون عکس تاریخی را که مشمول قانون کپی‌رایت نیست، در اختیار کاربران اینترنت گذاشته است.گوگل، غول جستجوگر اینترنتی، می گوید که نخستین پهپادش را آزمایش کرده است. این شیئ پرنده توسط آزمایشگاه تحقیقاتی سری گوگل گوگل اکس در قالب طرحی به نام پروژه بال طراحی و آزمایش شده است.بسیاری از افرادی که از سرطان رنج می برند به افسردگی هم مبتلا می شوند. ولی پزشکان آنقدر که برای بهبود شرایط جسمی این بیماران تلاش می کنند به وضعیت بد روحیشان اهمیت نمی دهند.کارشناسان می گویند حفاظت از چشم در برابر نور آفتاب مهم است و باید از عینک آفتابی استفاده کرد. همانطور که نور خورشید می تواند باعث سوختگی پوست شود، می‌تواند موجب سوختگی سطح چشم نیز بشود. علاوه بر این اشعه ماوراء بنفش آفتاب با چند بیماری جدی چشم ربط دارد.رابطه چوپان و سگ گله، برای دهه ها رمزآلود بوده. اینکه چطور این دو با همکاری هم می توانند گله ای بزرگ را دور هم جمع و کنترل کنند.نتایج پژوهشی جدید نشان می‌دهد که انسان‌های امروزی و نئاندرتال‌ها زمانی معادل ده برابر طولانی تر از آنچه تا کنون تصور می‌شد در کنار یکدیگر زندگی کرده‌اند.یک مقام وزارت بهداشت و درمان ایران اعلام کرده که پنج استان کهگیلویه و بویراحمد، سیستان و بلوچستان، هرمزگان، کرمان و خوزستان با سوء تغذیه و ناامنی غذایی مواجه هستند.ادعا شده که کارشناسان اطلاعاتی بریتانیایی و آمریکایی که سعی دارند وب پنهان را هک کنند، عمداً توسط همکاران خود تضعیف می شوند. جاسوسان هر دو کشور به منظور یافتن نقص فنی در شبکه تور، که مسیر رایجی برای دستیابی ناشناس به سایت های مخفی است، تلاش می کنند.یکی از مقامات ارشد دولت ژاپن امروز اعلام کرد که چند کشور از ژاپن درخواست کرده‌اند تا داروی فاوی‌پیراویر را برای درمان ابولا در اختیار آنها قرار دهد. فاوی‌پیراویر () در اصل داروی آنفلونزا است و هنوز مراحل آزمایشی خود را طی می‌کند.رئیس سازمان حفاظت محیط زیست ایران می‌گوید که ظرفیت اکولوژیکی تهران در سال ۱۳۷۵ پایان یافت و اکنون میزان استفاده از منابع طبیعی در تهران حدود هفت برابر ظرفیت طبیعی است. به گفته او باید به شیوه قانونی، مانع از افزایش جمعیت پایتخت ایران شد.گرانترین قهوه دنیا قهوه عاج سیاه است که در تایلند و با کمک فیل‌ها تولید می‌شود. دستگاه گوارش فیل پروتئین این قهوه را از بین می‌برد و به آن طعمی خاص و منحصر به فرد می‌دهد. این قهوه که عرضه آن بسیار محدود است به قیمت فنجانی پنجاه دلار به فروش می‌رود.مقامات سازمان فضایی اروپا تایید کردند که ماهواره‌های پنجم و ششم پروژه موقعیت‌یابی جهانی گالیله در مدار غلط قرار گرفته‌اند. این دو ماهواره جمعه گذشته به فضا پرتاب شدند. قرار است پس از تحلیل فنی پرتاب جزئیات بیشتری در این باره منتشر شود.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.یکی از موشک‌های تولیدی شرکت آمریکایی اسپیس‌اکس عصر روز جمعه، ۲۲ اوت، اندکی بعد از یک پرتاب آزمایشی منفجر شد.آیا به سلامت روان به اندازه سلامت جسم اهمیت می دهیمگروهی از پژوهشگران آمریکایی می‌گویند که توانسته‌اند با بهره گرفتن از کاستی‌هایی که در حافظه تلفن‌های هوشمند وجود دارد، اپلیکیشن جیمیل در آن تلفن‌ها را هک کنند.پزشک آمریکایی که از بیماران مبتلا به ابولا در لیبریا این بیماری را گرفته بود و در بیمارستانی در آتلانتای آمریکا تحت درمان با داروی آزمایشی زی‌مپ قرار گرفته بود از بیمارستان ترخیص شد.تحقیقات نشان می دهند که افسردگی و اضطراب در بین افرادی که به تازگی به بیماری پارکینسون مبتلا شده اند دو برابر از افراد عادی است. تحقیقات قبلی نشان داده بود که تأثیر بیماری پارکینسون بر مغز می تواند عامل ایجاد کننده افسردگی باشد.بارها پیش آمده که در سنگ، گل یا سایر اشیا تصویر آشنایی ببینیم، تصویر انسان یا حیوان یا هر تصویر دیگری که به چشم ما آشنا می‌آید. این پدیده پاریدولیا نام دارد که یک پدیده روانشناختی است و برداشت غیر واقعی مغز است از اطلاعاتی که در ذهن داریم.رامین گلستانیان، فیزیک‌دان ایرانی و استاد دانشگاه آکسفورد، برنده نشان هول‌وک از انجمن‌های فیزیک بریتانیا و فرانسه شد. این یکی از مدال‌های معتبر جهانی در این رشته است.ممکن است نسل فیلهای آفریقایی، منقرض شود. این نتیجه جدیدترین تحقیقاتی است که می گوید سالی ۳۵ هزار فیل به خاطر عاجهایشان کشته می شوند و اگر این متوقف نشود، ممکن است تا کمتر از صد سال، نسلشان منقرض شود.ادامه فشارهای توییتر برای محدود کردن حساب‌های کاربری گروه دولت اسلامی (داعش سابق) باعث شده است که این گروه شبه‌نظامی به سراغ سایت‌های اجتماعی دیگری برود.نایب‌رئیس جامعه دامپزشکان ایران درباره وجود آنتی‌بیوتیک در شیر و لبنیات در ایران هشدار داده.این هشدارها بعد از آن منتشر می‌شود که وزارت بهداشت ایران هم درباره وجود مواد غیرمجاز  از وایتکس گرفته تا خرده صابون و آنتی بیوتیک هشدار داد.محققان کینگز کالج لندن می‌گوید نقاشی کودکان چهار ساله تا حدی از هوش آنها در چهارده سالگی خبر می‌دهد. آنها معتقدند کودکانی که توانایی کشیدن شکل انسان را بیشتر بروز می‌دهند تا حدی باهوش‌تر از آنهایی هستند که این توانایی را نشان نمی‌دهند.نایب رئیس جامعه دامپزشکان ایران می‌گوید وزارت بهداشت هیچ کنترلی بر وجود آنتی بیوتیک در شیر دام ندارد. در ایران سقف مجاز آنتی بیوتیک در شیر تعریف نشده است و تجویز بی‌رویه و بی‌ضابطه آنتی‌بیوتیک به دام بدون کنترل‌های نظارتی باعث آلودگی شیر به آن می‌شود.محققان می‌گویند یک فرمول ریاضی پیدا کرده‌اند که با دقت زیاد می‌تواند شادی را پیش‌بینی کند. آنها معتقدند مهمترین عامل شادی و رضایت، یکی پاداشی است که می‌گیریم و دیگری انتظار و توقع خود ما. انتظار ما مثل پیچ تنظیم شادی عمل می‌کند.کارشناسان امنیت سایبری، ایمنی استفاده از یو اس بی برای وصل کردن دستگاه ها به کامپیوتر را به طور جدی زیر سوال برده اند. کارستن نوهل و جاکوب لل، دو محقق ساکن برلین، نشان دادند که چگونه یک دستگاه یو اس بی می تواند یک کامپیوتر را بدون اطلاع کاربر آلوده کند.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.میلیونها نفر در جهان با افسردگی دست و پنجه نرم میکنند. راه های بسیاری هم برای کمک به مقابله با آن وجود دارد ، از دارو گرفته تا مشاوره. حالا روش دیگری هم پیشنهاد شده. بندبازی.در بسیاری از داستان‌های عامیانه، به‌ویژه در اروپا، زاغی‌ها اغلب به عنوان شخصیت‌هایی دزد شناخته می‌شوند، اما نتایج یک پژوهش جدید نشان داده است که زاغی‌ها نه تنها خرده‌ریز نمی‌دزدند، بلکه به طور مشخص، از اشیاء براق می‌ترسند.دانشگاه کمبریج فرصتی را برای دانشمندان و عاشقان شکلات فراهم کرده که بتوانند از این دانشگاه دکترای شکلات بگیرند. موضوع تحقیق این دکترا تحقیق درباره بالا بردن دمای آب شدن شکلات است.سازمان بهداشت جهانی می گوید شیوع بیماری مرگبار ابولا بسیار جدی‌تر از آن چیزی است که تصور می شد.گروهی از پژوهشگران در آمریکا بیش از هزار ربات هم‌شکل تولید کرده‌اند که می‌توانند با هم ارتباط برقرار کنند و شکل‌های دو بعدی بسازند.واکنش‌ها به کسب «مدال فیلدز» توسط مریم میرزاخانی، ریاضی‌دان ایرانی ادامه دارد. واکنش رسانه‌های آمریکایی به این موضوع را در گزارشی از خشایار جنیدی بشنوید و پس از آن، مهرزاد فتوحی نگاهی کرده به واکنش‌ها به این خبر در میان ایرانیان و در شبکه‌های اجتماعی.گروه سازنده برنامه کلیک فارسی، هر هفته روزهای جمعه خبرهای دنیای فناوری را به شنوندگان برنامه چشم‌انداز بامدادی رادیو بی بی سی ارائه می‌کند.چهارشنبه بیست و دوم مرداد خانم مریم میرزاخانی استاد ریاضیات دانشگاه استنفورد، مدال فیلدز را از خانم پارک‌گئون‌های رئیس‌جمهور کره جنوبی در مراسم افتتاحیه کنفرانس جهانی ریاضیات دریافت کرد.روسیه برای شناسایی هویت کاربران شبکه تور در اینترنت، جایزه تعیین کرد. وزارت کشور روسیه گفت که هدف از این مسابقه، اطمینان حاصل کردن از دفاع و امنیت ملی است. شبکه تور، مکان و هویت کاربران را پنهان و ردگیری کاربرانش را تا حد زیادی دشوار کرده است.پس از فاجعه اتمی در نیروگاه هسته‌ای فوکوشیمای ژاپن، یکی از مشکلات، اندازه‌گیری میزان آلودگی نقاط مختلف شهر به مواد رادیواکتیو بوده است. دسترسی به بعضی از این نقاط برای انسان مشکل یا خطرناک است. برای این مساله، دانشمندان بریتانیایی راه‌حلی تازهشاید کمی عجیب و ترسناک به نظر بیاید ولی آیا راز جوان ماندن و پیر نشدن میتواند در خون جوانان باشد؟ تحقیقات علمی جدید در آمریکا نشان میدهد که شاید با تزریق خون جوان بشود جلوی پیر شدن مغز انسان را گرفت!امروز متن سیاست‌های کلی علم و فناوری کشور که بوسیله آیت الله علی خامنه‌ای رهبر ایران به سران سه قوه و رئیس مجمع تشخیص مصلحت نظام ابلاغ شده‌است منتشر شد.رضا منصوری مدیر طرح رصدخانه ملی ایران گفته است که اگر پول نباشد طرح رصدخانه ملی از اول مهرماه تعطیل خواهد شد.نگاهی به نمایشگاه چاپ سه بعدی در لندندر ایران امروز چه خبر است؟ نسل جوان به چه چیزهایی دلخوش است؟ آثار هنرمندان، اهل موسیقی و ادبیات مدرن ایران تا چه اندازه شناخته شده‌اند؟ انستیتو گوته در یک سلسله برنامه تصویری تجدد ایرانی را به نمایش می‌گذارد.گوشه و کنار پایتخت آلمان به مدت سه ماه محل اجرای برنامه های مختلفی است که محور آن ایران است. اهل موسیقی، کتاب، هنر و فلسفه از ایران فرصتی برای عرضه چهره ای از ایران دارند که کم تر در اخبار روزمره آلمان نشانی از آن دیده می شود. کنسرت های مختلف، تئاتر و جلسات متعدد گفت وگو و کتاب خوانی، بستری است برای آشنایی آلمانی ها با جریان نو فرهنگ در ایران. مبتکر این برنامه انستیتو گوته است و هدف آن گسترش فضای همکاری های فرهنگی میان دو کشور.  به گفته رئیس انستیتو گوته همکاران این نهاد فرهنگی در تهران، سال هاست با روشنفکران و هنرمندان ایرانی آشنا هستند و برای سازماندهی این برنامه ها از تابستان گذشته با آنها در تماس بوده اند. بسیاری از همکاران انستیتو گوته نیز بارها به تهران سفر کرده اند تا با نویسندگان، گالری داران، هنرمندان و موزیسین های ایرانی ارتباط برقرار کنند.  با این همه یوهانس ابرت، رئیس انستیتو گوته، به دویچه وله فارسی می گوید: «در یک برنامه ی سه ماهه هرگز نمی شود همه آن چه در عرصه فرهنگ و هنر ایران می گذرد را به نمایش گذاشت. ما روی موضوعاتی تمرکز کردیم که به نظرمان جذاب می آیند، به ویژه جریان های هنری آزاد در فضای پیشاسیاسی.»  او می افزاید: «البته شرایط سیاسی فعلی را نمی توان به کلی نادیده گرفت. با این همه برنامه ما باید فرصتی باشد تا مردم در آلمان با فضای هنری ایران آشنا شوند. هنرمندان ایرانی هم بارها در صحبت های خود گفته اند که می خواهند ارتباط و همکاری بیشتری با هنرمندان غربی داشته باشند. صدای این بخش از جامعه ایران در میزگردها و مجامع مختلف آلمان، به ندرت طرح می شود. کم تر به این پرداخته می  شود که موزیسین ها، نویسندگان و هنرمندان چگونه کار می کنند، تا چه اندازه آزاد هستند، از چه چیزهایی الهام می گیرند، کدام سنت ها برای شان مهم است؟ این ها سوالاتی است که ما می خواهیم در برنامه هامان به آن ها بپردازیم.»  موسیقی، دیالوگ، الکترونیک  در روزها و هفته های آینده چند کنسرت و گفت وگو درباره موسیقی امروز ایران در برلین برگزار می شود، از جمله کنسرت گروه کماکان و همین طور کنسرت موسیقی الکترونیک ایران.  رئیس انستیتو گوته امیدوار است که هنردوستان در آلمان بتوانند از این برنامه ها استفاده کنند و لذت ببرند. او هم چنین امیدوار است که هنرمندان و هنردوستان در ایران نیز بتوانند از این فرصت برای گسترش شبکه ارتباطات خود با هنرمندان، نویسندگان و صحنه موسیقی آلمان بهره مند شوند.  هنر، آیینه جامعه  نقاشان و مجسمه سازان ایرانی در سال های اخیر توانسته اند جای خوبی در عرصه بین المللی برای خود باز کنند. آثار آن ها در حراجی ها با ارقام بالا خریداری می شود و در نمایشگاه های مختلف به نمایش درمی آیند. هنرمندان و کوراتورهای ایرانی در این باره چه می گویند؟ هنرمندان ایرانی در داخل ایران و در مهاجرت تحت چه شرایطی کار و هنر خود را عرضه می کنند؟ کلیشه های غربی چه تاثیری بر آن ها دارند؟   در یکی دیگر از برنامه هایی که در همین رابطه برگزار می شود، علاوه بر یک نمایشگاه، شرکت کنندگان با موضوع هنر در ایران و در مهاجرت درگیر می شوند و طرح سوال هایی از این قبیل که نگاه هنرمندان داخل و خارج از ایران نسبت به وطن و ریشه های خود، تا چه اندازه متفاوت از یکدیگر هستند؟ چرا جغرافیایی که هنر در آن شکل می گیرد، برای خلق اثر هم تعیین کننده است و هم در نهایت بی تاثیر؟  گالری داران، برگزارکنندگان نمایشگاه، فیلم سازان و هنرمندان مختلف از ایران و خارج از ایران دعوت شده اند تا در روزهای ۲۱ و ۲۷ ژانویه و هم چنین دوم فوریه در برلین با یکدیگر و همچنین با مخاطبان خود به گفت وگو بشینند.  در هفته های آینده هم چنین جلسات مختلف کتاب خوانی و بحث درباره آن ها در برلین برگزار خواهد شد. در این نشست ها نا م های آشنای ادبیات ایران مانند محمود دولت آبادی، امیرحسین چهل تن، شهریار مندنی پور و فریبا وافی دیده می شود.  نویسندگان جوانی مانند شیدا بازیار با کتاب شب های آرام تهران و پروژه شعر از یک گروه از نویسندگان افغان درباره وضع مهاجران افغان در ایران در این جلسات شرکت می کنند و هم چنین پژند سلیمانی، شاعر، نویسنده و بازیگر از کتاب جدیدش می خواند که هنوز منتشر نشده است. کتاب، سرگذشت یک مبارز کمونیست در زمان حکومت شاه است که ساواک به دنبال اوست و سرانجام با تغییر دادن جنسیت خود ناپدید می شود.  انجمن فرهنگی دهخدا در برلین نیز جلسه کتاب خوانی همراه با بلقیس سلیمانی، داستان نویس و منتقد ادبی و نسیم مرعشی، نویسنده و فیلم نامه نویس برگزار می کند.  تنوع تفکر  یوهانس ابرت معتقد است که وقتی درباره واژه تجددگرایی صحبت می کنیم، بی اختیار به سمت کلی گویی می رویم. او توضیح می دهد: «ما عمدتا تاریخ خودمان را مد نظر داریم. مثلا به کانت و جایگاه کانونی خرد در اندیشه او فکر می کنیم یا به والتر بنیامین و درک تغییریافته ی ما از زمان. این درک از مدرنیسم نمی تواند به ایران تعمیم داده شود. در جامعه ایران برداشت های مختلفی از مدرنیسم وجود دارد که گاه در رقابت با یکدیگر هستند. این برداشت ها به شکل جداگانه و منفرد الزاما از پیشرفت های جهان غرب شکل نگرفته اند... این تصور که فکر کنیم در ایران تنها دو جبهه وجود دارد، یکی پیشرو و مدرن و دیگری سنتی و واپسگرا، به درستی جریان های فکری متنوع در ایران را بازتاب نمی دهد. ما درست از همین زاویه می خواهیم وارد شویم.»  اولین برنامه ای که روز ۷ دسامبر برگزار شد، نشستی با عنوان فلسفه و گفتمان مدرنیته بود که به مقایسه ای میان دیدگاه های ایرانی و اروپایی به مدرنیته پرداخت. برنامه های بعدی نیز در راهند. همه آن ها را می توانید در سایت انستیتو گوته پیدا کنید. اگر ساکن برلین هستید که خوشا به سعادت شما، اگر نیستید، زمانی برای این یا آن برنامه را در تقویم هفته های آینده تان خالی کنید.هنرپیشه‌ای که بیشتر از فیلم‌هایش به دلیل روابط عاشقانه و زناشویی‌اش مشهور بود، در سن نزدیک به ۱۰۰ سالگی درگذشت. ژاژاگابور متولد مجارستان بود و در ویلای شخصی‌اش در لس‌آنجلس زندگی را بدرود گفت.ژاژا گابور هنرپیشه مجاری الاصل هالیوود در سن ۹۹ ساگی در لس آنجلس درگذشت. او که مدت ها در بستر بیماری به سر برده بود، به گفته همسرش درد نکشید و مرگش خیلی سریع اتفاق افتاده است.  ژاژا گابور در دوران پس از جنگ جهانی دوم به عنوان هنرپیشه و سمبل سکس معروف شد. بازی او در فیلم مولن روژ (۱۹۵۲) به کارگردانی جان هوستون او را بیش از پیش معروف کرد.  در فیلم های دیگری مانند لی لی و فیلم علمی تخیلی در چنگال ونوس، گابور بیشتر نقش یک دکور سکسی را داشت.  گابور به دلیل هشت بار ازدواج رسمی و داشتن روابط جنسی و عاشقانه متعدد مشهور بود. گفته می شد که او دست رد به سینه کسانی چون الویس پریسلی، هنری فوندا و جان اف کندی زده است. یکی از مشهورترین رابطه های او با فرانک سیناترا خواننده مشهور بوده است.  جورج سندرز، هنرپیشه و جان رایان، سازنده و مخترع عروسک های باربی  از جمله همسران ژاژا گابور بودند.  آخرین همسر او اشراف زاده آلمانی فردریک فون آنهالت ۷۳ ساله بود که در سال ۱۹۸۶ با گابور ازدواج کرد و تا پایان عمر در کنار او بود.  فردریک فون آنهالت، آخرین همسر گابور درباره لحظه مرگ همسرش گفته است: «او درد نکشید، همه چیز خیلی سریع اتفاق افتاد. اوضاع خوب بود اما ناگهان دستانش سرد شد. من فوری آمبولانس خبر کردم اما دیگر دیر شده بود.»  ژاژا گابور در سال ۲۰۰۵ دچار سکته مغزی شد و پس از آن بیشتر اوقاتش را در خانه به سر می برد. تابستان ۲۰۱۰ از تخت به پایین افتاد  و دچار شکستگی لگن خاصره شد. پس از آن پای راستش عفونت کرد و مجبور به عمل جراحی و برداشتن نیمه بالایی زانویش شد.  کوتاه پیش از تولد ۹۴ سالگی اش عفونت ریه هم به بیماری هایش اضافه شد. مدتی پس از آن نیز سکته قلبی کرد.  گابور در ویلای ۲۸ اتاقه اش در منطقه بل ایر لس آنجلس جایی که قبلا الویس پریسلی زندگی می کرد، درگذشت.اکثر خانواده‌های آلمانی شب کریسمس را گرامی می‌دارند و به مناسبت تولد عیسی مسیح مراسم ویژه‌ای برگزار می‌کنند. در این مراسم درخت کریسمس نقش ویژه‌ای ایفا می‌کند. در سال ۲۰۱۵ در آلمان ۲۵ میلیون اصله درخت کریسمس فروخته شد.بحث بر سر تاریخ دقیق تولد عیسی مسیح همچنان ادامه دارد و تا زمان توافق بر سر آن، ساکنان مغرب زمین تولد پیامبر مسیحیان را در شب ۲۴ به ۲۵ دسامبر جشن می گیرند و اهالی مشرق زمین مراسم جشن  سرور را در روز ۶ ژانویه برگزار می کنند.  در آلمان نشانه های جشن کریسمس از اوایل ماه دسامبر پدیدار می شوند: چراغانی مغازه ها و خیابان ها، عرضه پاکت های کادو، حضور درختان برگ سوزنی (مخروطیان) در اماکن عمومی و برپایی دست کم یک بازار کریسمس در هر محله.  از اواسط دسامبر جنب وجوش مردم در خیابان ها و فروشگاه ها افزایش می یابد و به ویژه در بازارهای کریسمس چشمگیر می شود. در این بازارهای موقت و الوان، مردم به صورت گروهی، سلانه سلانه، از غرفه ای به غرفه دیگر سرک می کشند. در این غرفه های پرنور  کالاها و خوراکی های گوناگونی عرضه می شود که گفته می شود، محبوب ترین آنها شراب داغ و بادام سوخته هستند.  بیشتر بخوانید: اهمیت درخت کریسمس برای آلمانی ها  درخت کریسمس که جزء جدایی ناپذیر جشن تولد عیسی مسیح است و در شب کریسمس در اکثر خانه های مسیحیان آلمان حضور دارد، به طور معمول در این بازارها یافت نمی شود.    پرورش درخت کریسمس  این درخت سبز برگ سوزنی که گفته می شود از اوایل قرن نوزدهم میلادی برای  تزئین مراسم کریسمس در آلمان رایج شده و به تدریج به کشورهای دیگر هم راه یافته، در آغاز از جنگل های کاج و صنوبر برداشت می شد اما سال هاست که شرکت های زیادی به کار پرورش درخت کریسمس می پردازند.  بر اساس آمار رسمی در سال  ۲۰۱۵ در آلمان ۲۵ میلیون اصله درخت کریسمس به فروش رفته است. حدود ۲۱ میلیون اصله در خاک آلمان تولید شده و مابقی وارداتی بوده اند.  البته آلمان حدود یک میلیون اصله درخت کریسمس نیز به اتریش، سوئیس، فرانسه و لهستان صادر کرده است.  بیشتر بخوانید: داستان پایان ناپذیر ترانه ی «آخرین کریسمس»  درآمد حاصله از درخت های تزئینی کریسمس در سال ۲۰۱۵ حدود ۷۰۰ میلیون یورو بوده و نزدیک به ۱۵۰ هزار نفر در زمینه تولید و فروش آن دخیل بوده اند.  فصل فروش درخت کریسمس در آلمان چند هفته است که آغاز شده و دست اندرکاران این شاخه اقتصادی تاکید کرده اند که بازار امسال هم مانند سال گذشته پررونق خواهد بود و قیمت درخت ها هم تغییر نکرده است.  این درخت ها با شمع های شیشه ای، روبانهای رنگین، گوی های متالیک و لامپ های ریز و درشت تزیین می شوند.  شمار افرادی که با قطع درختان مخالف هستند و تنها به یک شاخه کاج یا صنوبر برای تزیین جشن تولد مسیح اکتفا می کنند در حال افزایش است.جعفر والی که تابستان امسال با اظهار نظر در باره محتوای سریال معمای شاه بحث‌برانگیز شده بود، در اثر بیماری ریوی درگذشت. او برای پرداخت هزینه‌های بیمارستان با مشکل برخورد کرده بود.روز شنبه (۲۷ آذر  ۱۷ دسامبر) جامعه هنری ایران یکی از چهره های برجسته خود را از دست داد.  خبرگزاری ایلنا ضمن اعلام خبر درگذشت جعفر والی نوشت، او «مدتی پیش به دلیل ناراحتی قلبی و آلودگی هوا در بیمارستان بستری بود و در این وضعیت برای مدتی پرداخت هزینه های بیمارستانی او با مشکلاتی مواجه شد.»  خبرگزاری مهر روز ۴ آذر به نقل از علی بیغم، بازیگر تئاتر، که مسائل بیمه و حقوق بازنشستگی والی را پی گیری می کرد، نوشته بود: «از شهریورماه حقوق استاد والی به حسابشان واریز نشده و بیمه خدمات درمانی سازمان بازنشستگی گمان می کند که آقای جعفر والی در قید حیات نیست.»  ابراز نارضایتی از مسولان فرهنگی  والی چهار سال پیش در نامهای به خبرگزاری مهر نوشته از برخورد مقامات اعتراض کرده بود. در این نامه آمده است: «بنا به تشخیص محمدحسین نیرومند، مشاور و نماینده تام الاختیار وزیر ارشاد در شورای ارزشیابی هنرمندان، نویسندگان و شاعران در وزارت فرهنگ و ارشاد اسلامی، اینجانب جعفر والی از تاریخ ۱ ۵ ۱۳۹۱ به رحمت ایزدی پیوسته ام و از دریافت حق کرامت هنرمندان به مبلغ ماهی ۱۸۰ هزار تومان محروم شدم.»  از این نامه برمی آید که والی از کارکرد مسئولان فرهنگی ایران راضی نبوده است.  بیشتر بخوانید: تهمینه میلانی: دل هنرمندان ایرانی از وضعیت فعلی خون است  هنرمند باسابقه فیلم و نمایش تابستان امسال نیز با ابراز سخنانی در رابطه با وضعیت پیش از انقلاب بحث برانگیز شد. او در مراسمی که انجمن منتقدان و نویسندگان خانه تئا تر برای نکوداشت او برگزار کرده بود اظهار داشت:«من در طول عمرم یک کار انجام دادم که خیلی پشیمانم؛ سریال معمای شاه. ما در این دوران زندگی کردیم. والله این طور نبود. به خدا این طور نبود که این سریال روایت می کند.»    معمای شاه عنوان یک مجموعه تلویزیونی تاریخی به کارگردانی محمدرضا ورزی است که به بخشی از داستان زندگی محمدرضا شاه پهلوی می پردازد.  این سریال که با هزینه دویست میلیارد تومانی تولید شد انتقادات زیادی را برانگیخت. از جمله علی حق شناس، نویسنده و روزنامه نگار و صادق زیباکلام، پژوهشگر و مدرس دانشگاه، گفتند که تولیدکنندگان این سریال برداشت های شخصی خود از تاریخ را به تصویر کشیده اند.   بیشتر بخوانید: هنرمندان در حمایت از هنرمندان  شهاب مرادی نیز اظهار داشت: «دیالوگ های این سریال باورپذیر و برای مخاطب قابل پذیرش نیست. آیا کسی باور می کند شاه ضعیف و همجنس باز بوده است؟»  تلاش تا آخرین لحظه  جعفر والی فارغ التحصیل بازیگری از دانشکده هنرهای دراماتیک دانشگاه تهران بود و بازیگری و کارگردانی تئا تر را از سال ۱۳۳۶ آغاز کرد. او در سال ۱۳۴۸ با بازی در فیلم گاو وارد فعالیت حرفه ای سینما شد و تا سال ۱۳۶۶ به تدریس بازیگری در دانشکده هنرهای زیبا اشتغال داشت.  والی مصصم بود که در کنار ایرج راد و هرمز هدایت نمایش در گوش سالمم زمزمه کن را برای اجرا در جشنواره تئاتر فجر سال جاری آماده کند.  او هنگام مرگ ۸۳ سال داشت.  مراسم آخرین همراهی و خاک سپاری پیکر این هنرمند روز دوشنبه (۲۹ آذر) از مقابل تالار وحدت به سمت قطعه هنرمندان گورستان بهشت زهرا برگزار می شود.ال‌گودرو قدیمی‌ترین و یکی از بزرگترین لاتاری‌ها دنیا محسوب می‌شود که هر سال دو روز مانده به کریسمس برندگان آن در اسپانیا مشخص می‌شوند. ۸۰ درصد اسپانیایی‌ها به طور معمول در این لاتاری شرکت می‌کنند.این موقع از سال در اسپانیا کلمه ال گوردو در بسیاری از مکالمات روزمره مردم ردوبدل می شود. ال گوردو لاتاری ویژه کریسمس به ارزش دو میلیارد و ۳۰۰ میلیون یورو است که هر سال روز ۲۲ دسامبر برندگان آن مشخص می شوند.  صدها هزار نفر به طور زنده شاهد مراسم سه ساعته بیرون کشیدن اعداد از گوی طلایی هستند که در شهر مادرید انجام می گیرد. بیش از ۸۰ درصد از مردم اسپانیا صاحب دستکم یک بلیت از این لاتاری هستند.  لاتاری ال گودرو برای نخستین بار ۲۰۴ سال پیش به راه افتاد و یکی از بزرگترین لاتاری های دنیا به شمار می رود. بالاترین رقم برنده این لاتاری ۴ میلیون یورو است که برای یک تک بلیت کامل است. هر تک بلیت به قیمت ۲۰۰ یورو به تعداد ۱۶۰ عدد با شماره سریال های متفاوت به فروش می رسد.  اما به دلیل گران بودن این بلیت ها اغلب اسپانیایی ها نه یک بلیت کامل، بلکه یک دهم یک بلیط را که ۲۰ یورو قیمت دارد، می خرند. فروش بلیت های لاتاری ال گودرو از ماه ژوئن آغاز می شود.  در سال ۲۰۱۱ مردم یک روستا در نزدیکی شهر ساراگوسا که بلیت این لاتاری را به طور مشترک خریده بودند، برنده بیش از ۱۰۰ میلیون یورو شدند. البته باورهای خرافی نیز در این لاتاری نقش پررنگی دارد، برای مثال آن دسته از مراکز فروش بلیت که در گذشته دستکم یک بلیت برنده داشته اند، بسیار پرطرفدار هستند.  برخی ها هم اعتقاد زیادی به مکان های خوش یمن دارند، مثلا شهر  در بخش خودمختار کاتالونیا، زیرا  در زبان اسپانیایی شانس و خوش اقبالی معنا می دهد.بانه العابد ۷ ساله از طریق نگارش پیام‌های توئیتری از حلب به شهرت جهانی رسید. حساب توئیتری او بیش از ۳۲۰ هزار طرفدار دارد. بانه اکنون به همراه خانواده‌اش و هزاران تن دیگر از ساکنان حلب به ادلب منتقل شده است. روز دوشنبه (۱۹ دسامبر  ۲۹ آذر) خروج بانه العابد از حلب به یکی از خبرهای داغ رسانه های رسمی آلمان و شبکه های اجتماعی تبدیل شد.  این دختر ۷ ساله در ماه سپتامبر سال جاری توسط مادرش یک حساب توئیتری دایر کرد و از آن پس با زبانی کودکانه جهانیان را از آنچه در محله قطیرجی در شرق حلب می گذشت، آگاه می کرد.  نخستین توئیت او شامل این جمله کوتاه بود: «من به صلح نیاز دارم».  بیشتر بخوانید: فاجعه انسانی در حلب در راه است  فاطمه، مادر بانه که معلم انگلیسی است، پیام های او را به انگلیسی ترجمه می کرد. گاهی اوقات پیام بانه تنها یک صدا بود: «بوم». گاهی نیز با پیام های التماس آمیز وجدان بسیاری از کاربران شبکه های اجتماعی را می آزرد.  بانه بارها فیلم های کوتاه ویدیوهایی را که او یا مادرش از درون خانه گرفته و بیانگر حمله های هوایی بودند، منتشر کرد.    ترفند غرب؟  فعالیت اینترنتی بانه از جانب رسانه های غربی حمایت می شد، تا جایی که نیویورک تایمز به او لقب آنه فرانک حلب داده بود.  آنه فرانک که در یک خانواده یهودی زاده شده بود، در دوران اشغال هلند توسط ناری ها، مخفی شده و خاطرات روزانه خود را در دفتری یادداشت می کرد.  بیشتر بخوانید: سرگذشت تلخ آنه فرانک، این بار از دیدگاه پدرش  پیام های توئیتری بانه العابد منتقدانی هم داشت؛ از افرادی که می گفتند، «شرق حلب اصلا برق ندارد»، تا کسانی که حساب کاربری بانه را ترفند غرب برای حمایت از مخالفان رژیم بشار اسد می خواندند. مهم ترین منتقدان بانه رسانه های روسی وابسته به دولت بودند.   آنچه مسلم است، اینکه دختر ۷ ساله ساکن شرق حلب در روز ۱۹ سپتامبر به همراه خانواده اش و هزاران تن از ساکنان این شهر ویران به ادلب منتقل شده اند.  اکنون ۳۲۰ هزار نفر دنبال کنندگان (فالوور) پیام های توئیتری بانه منتظر پیام های بعدی او از اقامتگاه جدیدش هستند.شرکت ایرباس اعلام کرد تحویل ۱۰۰ فروند هواپیمای ساخت این شرکت به ایران از اوایل سال جدید میلادی آغاز خواهد شد. مدیرعامل ایرباس این قرارداد را گامی در راستای نوسازی بخش هوانوردی تجاری ایران خوانده است.شرکت هواپیماسازی ایرباس روز پنج شنبه (۲۲ دسامبر ۲ دی) با انتشار اطلاعیه ای از نهایی شدن قرارداد فروش ۱۰۰ فروند هواپیما به ایران خبر داد. به گفته ایرباس این قرارداد شامل تحویل ۴۶ هواپیمای مدل ، ۳۸ فروند هواپیمای مدل  و ۱۶ فروند   می شود. تحویل این هواپیماها به شرکت هواپیمایی ایران ایر قرار است اوایل سال ۲۰۱۷ آغاز شود.  رئیس ایران ایر پیش تر گفته بود که ارزش قرارداد امضا شده با ایرباس بیش از ۱۰ میلیارد دلار نخواهد بود.  به گفته مقامات ایرباس این قرارداد پیش تر به دفتر کنترل سرمایه های خارجی، یکی از ارگان های زیر نظر وزارت خزانه داری آمریکا ارائه شده و مجوز صدور این هواپیماها به ایران در ماه های سپتامبر و نوامبر ۲۰۱۶ صادر شده است.  فابریس برژی، مدیرعامل ایرباس قرارداد فروش هواپیما به ایران را توافقی شاخص خواند و گفت: «توافق کلی ما شامل آموزش خلبانان، عملیات فرودگاهی و مدیریت کنترل هوایی می شود و این قرارداد همچنین نخستین گام برجسته در راستای نوسازی کلی بخش هوانوردی تجاری ایران خواهد بود.»  احتمال تحویل اولین فروند هواپیمای ایرباس در دی ماه  به نوشته خبرگزاری رویترز طبق برنامه زمان بندی که در حال حاضر برای تحویل این هواپیماها تنظیم شده، تحویل نخستین هواپیمای ایرباس  می تواند پیش از ۲۰ ژانویه ۲۰۱۷، همزمان با برگزاری مراسم سوگند ریاست جمهوری دونالد ترامپ (اول بهمن) و همچنین پیش از انتخابات ریاست جمهوری ایران در ماه مه سال آینده میلادی (اردیبهشت ۹۶) صورت گیرد.  ترامپ یکی از مخالفان سرسخت توافق هسته ای با ایران و لغو تحریم ها علیه این کشور بود.  به گفته کارشناسان تحقق این معامله از یک سو می تواند به سود دولت حسن روحانی و از سوی دیگر به نفع ایرباس باشد تا شماری از هواپیماهایی که توسط مشتریان دیگر به دلیل مشکلات اقتصادی در آمریکای جنوبی یا دیگر نقاط جهان پس فرستاده شده یا تحویل گرفته نشده اند، به ایران فروخته شوند.  شرکت ایرباس در ماه های گذشته با کاهش ارزش سهام و میزان سود روبرو بوده است.کودتا، ترور، موج دستگیری‌ها و بحران سیاسی بر حیات اقتصادی ترکیه تاثیر منفی گذاشته است. رسانه‌ها و دولت ترکیه غرب را مسئول این نابسامانی‌ها می‌دانند. گزارشی از خبرنگار دویچه‌وله، دانیل هاینریش از استانبول.اذان ظهر در راسته ها و پاساژهای بازار استانبول طنین افکنده است. پاساژهای پهناور اما خالی از مشتری. دست اندرکاران گویا قصد دارند با بلند کردن صدا و پخش استریوی اذان بر سکوت و کسادی حاکم بر بخش قدیمی استانبول غلبه کنند.  حسن سلامت اوضاع را به خوبی درک می کند. او ۳۵ سال آزگار زرگری کوچک خود را در یکی از راسته های فرعی بازار اداره می کرده. او می گوید، در تمام عمرش چیزی مثل کودتای نافرجام ۱۵ ژوئیه تجربه نکرده است. «اولین روز پس از کودتا تغییر زیادی در بازار حس نمی کردیم. اما با گذشت زمان تاثیر این کودتا بیشتر و بیشتر شد و مشتریان کمتر و کمتر. البته من می توانم موقعیت گردشگران را درک کنم. خیلی ها دچار وحشت شده اند و به خاطر رویدادهای سیاسی از سفر به استانبول اجتناب می ورزند.  بیشتر بخوانید: کاهش بی سابقه ارزش پول ملی ترکیه  صنعت گردشگری در ترکیه، بسیار مهم است. ترکیه سالانه ۱۳ درصد تولید ناخالص ملی خود را وامدار توریسم است. حال آنکه میزان درآمد ناشی از صنعت گردشگری در سال ۲۰۱۶ نسبت به سال قبل ۴۰ درصد کاهش یافته است. فشار ناشی از کاهش شمار جهانگردان در ترکیه برای همه یکسان نیست. مثلا حسن سلامت و دکان زرگری او بیشتر آسیب دیده است. او می گوید: «کسادی بازار ما به اوج خود رسیده است. اگر بخواهم آمار و ارقام درآمد امسال را با سال قبل مقایسه کنم، در بهترین حالت می توانم بگویم که درآمد امسال ما ۸۰ درصد کاهش داشته است».  اقتصاد ترکیه بر اثر رویدادهای سیاسی آسیب دیده است. نرخ رشد اقتصادی این کشور در سه ماهه سوم سال ۲۰۱۶ نسبت به مدت زمان مشابه سال پیش ۱،۸ درصد کاهش یافته است. یک چنین چیزی از سال ۲۰۰۹ تا کنون بی سابقه بوده است. حال انتظار می رود که نرخ رشد اقتصادی ترکیه در سال ۲۰۱۷ فقط ۲،۷ درصد باشد. و این حد از رشد از نرخ میانگین رشد اقتصادی کشور در سال های ۲۰۱۰ تا ۲۰۱۴ بسیار نازل تر است. اقتصاد ترکیه به طور متوسط در بازه زمانی یادشده، رشدی معادل ۵،۵ درصد داشت.  توجیه سیاسی وخامت اوضاع  از بازار بزرگ استانبول تا آن سوی شاخ طلایی این شهر که مدخل بخش اروپایی آن است، مسافت زیادی نیست. با ماشین بیش از نیم ساعت طول نمی کشد. در آنجا محمد شمشک، در مجلل ترین هتل استانبول منتظر تیم خبرنگاری دویچه وله است. محمد شمشک معاون نخست وزیر ترکیه است. البته قرار ما بحث بر سر اوضاع و تحولات اقتصادی ترکیه بود، ولی آن ها ترجیح دادند معاون نخست وزیر را مامور پاسخگویی به پرسش های ما کنند.  معاون نخست وزیر ترکیه همان ابتدای کار مایل است موضوعی را خطاب به اروپایی ها بگوید: «دوستان اروپایی ما خوش دارند از راه دور به ما پند و اندرز بدهند. اما هیچ کدام حاضر نیستند، قدم رنجه کرده و بیایند اینجا و حرف های مار را بشنوند و ببینند که ترکیه در شرایط کنونی چه آسیبی دیده است. ما از رسانه های شما تنها می شنویم: یورش پلیس و موج دستگیری و انتقادات مشابه این ها».  بیشتر بخوانید: اردوغان: می خواهند خانواده مرا در پرونده ضراب بدنام کنند  محمد شمشک از رفتار اروپایی ها انتقاد می کند و می گوید شما طوری وانمود می کنید که گویا دولت قانون مدار در ترکیه نیست و نابود شده است. گزارش هاتان به گونه ای است که گویا در این کشور هیچ نهاد نظارت و کنترل وجود ندارد.  سایه فراگیر شب کودتا  حتی در بازار بورس استانبول هم همین وضعیت حاکم است. بازار بورسی که در حالت عادی تنها با عدد و رقم سروکار دارد، حال موضوع تحلیل اقتصادی از موضوعیت افتاده و نقش تعیین کننده ای ایفا نمی کند. دو نفر از کسانی که در بازار بورس کار می کردند، در همان شب کودتا جان خود را از دست دادند. یک سنگ یادبود برای گرامیداشت یاد آن ها در همان بازار بورس قرار داده اند.  همت کاراداغ، معاون هیئت رئیسه بازار بورس استانبول می گوید: «در ترکیه تحولات اقتصادی را نمی توان از رویدادهای سیاسی جدا کرد. بازار بورس استانبول ماه ها پیش از کودتا توسط پیروان و هواداران جنبش گولن تحت فشار بوده است».  آیا بهای لیره به نازل ترین سطح خود می رسد؟ آیا میزان مصرف در بازارهای داخلی ترکیه بیش از ۳ درصد کاهش یافته است؟ معاون هیئت رئیسه بازار بورس استانبول به جای پاسخ دادن به این پرسش های اقتصادی مرتب به هواداران جنبش گولن حمله می کند و آن ها را مسئول کودتای نافرجام و مسبب این وضعیت وخیم اقتصادی معرفی می کند.  و وقتی موضوع به اروپا می رسد، همت کاراداغ حوزه اقتصاد را کاملا رها کرده و تنها به مسائل سیاسی می پردازد. می گوید: «نگاه کنید به همین سازمان تروریستی پ ک ک و همدستان سوری آن ها، یعنی یگان های مدافع خلق. این موضوع را شما چطور توجیه می کنید که اتحادیه اروپا این سازمان تروریستی که تعداد نیروهایش به زور به ۳۰۰ نفر می رسد را به عنوان جایگزینی برای کل ترکیه بشناسد و مایل به همکاری با آن باشد».  اروپا به مثابه مهمترین شریک اقتصادی  یکی از کسانی که آشکارا با این سخن سرایی های سیاسی مسئولان ترکیه همراهی نمی کند، اگه یازگان است. یازگان، پروفسور و استاد اقتصاد در دانشگاه بیلگی استانبول است. او از کاهش سرمایه گذاری های مستقیم خارجی در ترکیه ابراز نگرانی می کند. بر اساس برآوردهای او، میزان سرمایه گذاری های مستقیم خارجی در ترکیه در نیمه نخست سال ۲۰۱۶ کمتر از نصف زمان مشابه سال قبل شده است.  او به اهمیت اروپا به عنوان یک شریک بازرگانی مهم ترکیه واقف است و مایل است بر اهمیت تداوم همکاری های اقتصادی ترکیه و اروپا تاکید کند. می گوید: «اروپا مهمترین وارد کننده کالاهای ساخت ترکیه است و در عین حال مهمترین بازار مالی برای ترکیه. ترکیه به سرمایه گذاری های مستقیم خارجی نیاز مبرم دارد. چرا که در ترکیه ما از یکسو با کمبود فاحش سرمایه گذاری روبرو هستیم و از سوی دیگر، میزان پس انداز در ترکیه بسیار نازل است».  بیشتر بخوانید: ترکیه و ایران از رقابت به رفاقت  اقتصاد ترکیه وابسته است به رفتار مصرفی مردم این کشور. بر اساس آمار منتشرشده از سوی اداره آمار ترکیه، میزان مصرف داخلی ترکیه ۳ درصد کاهش یافته است.  خوش بینی در صنعت خودروسازی  در شرکت خودروسازی فورد اتوسان تلاش برای حفظ خوش بینی است. این شرکت خودروسازی شرکتی است وابسته به شرکت کوچ هولدینگ ترکیه و شرکت خودروسازی آمریکایی فورد. کارخانه خودروسازی فورد اتوسان، در گولجوک، و در یک صد کیلومتری استانبول واقع است و بزرگترین کارخانه ساخت خودروهای نقلیه و تجاری فورد ترانزیت در سطح جهان است. مهم ترین منبع درآمد این شرکت وابسته به صادرات خودرو به کشورهای دیگر است.  با آنکه صادرات ترکیه در نیمه نخست سال ۲۰۱۶ در مجموع ۷ درصد کاهش داشته است، معاون رئیس این شرکت خودروسازی، اگوز توپراک اوغلو دلیلی برای نگرانی نمی بیند: «اوضاع داخلی ترکیه موجب نگرانی ما نمی شود. ۸۰ درصد تولید ما راهی بازارهای اروپایی می شوند. در عرصه تولید خودروهای نقلیه تجاری ما در خود ترکیه نیز حرف نخست را می زنیم و از این بابت هم نگرانی نداریم. ما در سال ۲۰۱۵ با تولید یک میلیون خودرو رکورد جدیدی بر جای گذاشتیم و در سال جاری نیز می توانیم همین تعداد خودرو را تولید کنیم».  نظام ریاست جمهوری به مثابه حلال مشکلات  در بازار بزرگ استانبول، واقع در بخش قدیمی و تاریخی شهر، حسن سلامت با زرگری کوچکش، جایی برای خوش بینی نمی بیند. بر اساس اطلاعات منتشرشده توسط انجمن فروشندگان بازار، ۶۰۰ مغازه از مجموع ۲۰۰۰ فروشگاه بازار تعطیل شده اند.  به باور حسن سلامت بخشی از مسئولیت این اوضاع نابسامان اقتصادی بر دوش اروپاست. «جهانگردی همیشه وابسته به تصویری است که از آن کشور در اذهان عمومی مردم کشورهای دیگر وجود دارد. گزارش های منفی درباره ترکیه در رسانه های کشورهای دیگر باعث آن شده که صنعت گردشگری در ترکیه آسیب ببیند. من نمی خواهم بگویم که دولت مرتکب هیچ خطایی نشده است. من خودم سوسیال دموکرات هستم و این دولت را انتخاب نکرده ام. اما من از اروپا انتظار دارم که با ما رفتاری منصفانه در پیش بگیرد. به محض آنکه رفتار اروپا با ما منصفانه شود و تصویری که از ترکیه در رسانه ها داده می شود، عادی گردد، آنگاه توریست ها به ترکیه بر می گردند».  کاهش سرمایه گذاری های مستقیم خارجی، کاهش بی سابقه ارزش لیره ترکیه، از نفس افتادن اقتصاد صادراتی کشور و ضربه جدی به صنعت گردشگری این کشور جایی برای خوش بینی زیاد باقی نگذاشته است. معاون نخست وزیر ترکیه، محمد شمشک، برای این بحران اقتصادی تنها یک راه حل می شناسد: «بزرگترین نگرانی ما در ترکیه و بزرگترین عامل موثر در زوال اطمینان ما، بی ثباتی سیاسی است. و من فکر می کنم که ما با ایجاد یک نظام ریاستی رئیس جمهور محور می توانیم ثبات را در کشور احیا کنیم».  به باور محمد شمشک یک نظام ریاستی با محوریت رئیس جمهور باعث تقویت قوه مجریه می شود، چرا که رئیس جمهوری می تواند فارغ از دسته بندی های پارلمانی، پنج سال تمام حکومت کند و از سوی دیگر با برداشتن محدودیت ده درصدی برای ورود به پارلمان، امکان حضور همه نمایندگان مردم در مجلس را فراهم می آورد.  حزب عدالت و توسعه، یعنی حزب حکومتی ترکیه به طور جدی به اجرای چنین برنامه هایی می اندیشد. در ماه دسامبر قرار است که همراه با حزب حرکت ملی، که جریانی ناسیونالیستی است، طرح چنین برنامه ای به مجلس ترکیه عرضه شود. تحلیلگران شرکت مودیز بر این باورند که در صورت اجرایی شدن این سیاست، اعتبار ترکیه بازهم آسیب بیشتری خواهد دید و علت آن هم این است که این اقدام به عنوان واکنش دولت ترکیه در قبال کودتای نافرجام این کشور ارزیابی خواهد شد.شبکه اجتماعی توییتر یکی دیگر از مدیران ارشد خود را از دست داد. مسینگر سومین مدیری‌ست که در مدت اخیر این شرکت را ترک می‌کند. قرار است شمار کارمندان این شرکت هم ۱۰ درصد کاهش یابد.محبوب ترین ارائه دهنده ی مایکروبلاگ جهان، آدام مسینگر ( )، یکی از مدیران ارشد خود را از دست داد. مسینگر از ماه مارس سال ۲۰۱۳ مدیر فنی توییتر بود. او علت کناره گیری خود را نیاز به مدتی استراحت اعلام کرده است.  جاش مک فارلند، معاون مدیر محصولات این شرکت نیز گفته است که به زودی به کار خود در توییتر پایان می دهد و به یک شرکت سهامی (هلدینگ) می رود. پیش از این آدام بین ( ) مدیر عملیات توییتر و دست راست جک دورسی مدیر کل این شرکت نیز از پایان همکاری خود با توییتر خبر داده بود.  توییتر در دوران گذار سختی به سر می برد. این سرویس مایکروبلاگینگ از ۱۰ سال پیش یعنی زمان تاسیس این شرکت هرگز سودی نداشته است. با وجود محبوبیت گسترده ی توییتر شمار کاربران این شبکه اجتماعی رشد کندی دارد. توییتر در آغاز ماه اکتبر ۲۰۱۶ خبر حذف حدود ۳۵۰ شغل در این شرکت یعنی پایان کار تقریبا ۱۰ درصد از کارمندان خود را رسما اعلام کرد.   رشد رقبای دیگر مانند فیس بوک عرصه را بر توییتر تنگ کرده و ارزش سهام این شرکت بسیار پایین است. به تازگی حتی گمانه زنی هایی در مورد امکان خریداری شدن این شرکت از سوی شرکتی بزرگتر نیز مطرح شده است.  بیشتر بخوانید: سود حاصل از تبلیغات درآمد فیس بوک را سه برابر کرده است  در ماه سپتامبر ۲۰۱۶ اخباری در ارتباط با درخواست بخش مدیریت توییتر از بانکداران برای برنامه ریزی فروش این شرکت منتشر شده بود.دلار دوباره گران شد. افزایش بهای دلار در بازار آزاد ارز ایران روندی است که از آبانماه شروع شده. رسانه‌های ایران امروز گزارش می‌دهند که بهای دلار حتی از مرز ۴۰۰۰ تومان هم عبور کرده است.خبرگزاری ایسنا در گزارش کوتاهی خبر از شکسته شدن مجدد رکورد قیمت ها در بازار آزاد ارز خبر داد. افزایش بهای هر دلار آن هم به بیش از ۴۰۰۰ تومان، از سال ۱۳۹۰ به این سو بی سابقه بوده است. در دوره زمامداری احمدی نژاد، و در اثر سیاست های پولی و مالی دولت او، بهای دلار در بازار آزاد دستخوش نوسانات شدید شده بود و به مرز ۴۰۰۰ تومان هم رسیده بود. اما پس از شروع کار دولت یازدهم، نوسانات بازار ارز در کشور تا حدودی تعدیل شد و بهای ارزهای خارجی در کشور کاهش یافت.  از اوایل آبان ماه، بازارهای ارز کشور بار دیگر شاهد نوسانات شدید بود و بهای ارزهای خارجی رو به افزایش نهاد. حال بازارهای ارز کشور نخستین روز دی ماه را  با رکورد جدید در پنج سال گذشته آغاز کرده اند.  بیشتر بخوانید: ارزش یورو به نازلترین سطح خود در ۱۳ سال گذشته رسید  غلامرضا تاجگردون، رئیس کمیسیون برنامه و بودجه مجلس از تعلل بانک مرکزی در مدیریت بازار ارز انتقاد کرد. او گفت که در گفت وگوهای خود با رئیس بانک مرکزی و مسئولان ارز کشور نسبت به افزایش بهای ارزهای خارجی در بازار کشور هشدار داده و از آنان خواسته است تا در امر کنترل بهای ارز در کشور تعلل نورزند.  صرافی و گرانی دلار  خبرگزاری ایسنا در گزارش دیگری خبر از نقش صرافی بانک ها در گران شدن دلار می دهد. در گزارش ایسنا به افزایش تقاضا برای دلار و ارزهای خارجی و نقش آن در افزایش بهای این ارزها اشاره شده است.  صرافی ها می گویند که گناه نوسانات بهای ارز برعهده آنان نیست. چون بهای ارز در بازار آزاد کشور متاثر از قیمت هایی است که صرافی بانک ها و صرافی های نماینده بانک مرکزی تعیین می کنند. صرافی ها مدعی شده اند که بهای دلار توسط صرافی بانک ها روز اول دی ماه بالاتر از حد روز گذشته تعیین شده و از این رو، بدیهی است که بهای آزاد آن نیز افزایش یابد.  گزارشگر ایسنا ادعای صرافان آزاد را تایید می کند و می نویسد: «امروز بانکی ها که به عنوان نمایندگان بانک مرکزی در بازار ارز فعالیت می کنند، دلار را تا ۳۹۸۵ تومان قیمت گذاری کرده و به فروش رسانده اند، در نتیجه مشخص است که در بازار قیمت از ۴۰۰۰ تومان عبور می کند.»  گناه زنان خانه دار و بازنشسته ها چیست؟  صرافی ها حتی مدعی شده اند که افزایش بهای دلار ظرف دو ماه گذشته از جمله به خاطر نقش مردم عادی در خرید و فروش و معاملات ارزی است. ادعا شده: «برخی افراد بازنشسته یا خانم های خانه دار در بین خریداران و فروشندگان دلار دیده می شوند که به بازار آمده تا از نوسان قیمتی موجود بتوانند سود ببرند که این موضوع بر تحولات قیمتی هرچند به طور غیرمستقیم اثر گذار است.»  صرافی ها به موازات بالارفتن تقاضای ارز در رابطه با افزایش سفرهای خارجی شهروندان در آستانه سال جدید میلادی از ورود افرادی به بازار ارز گله می کنند که قبلا نه دلال ارز بوده و نه تجربه ای در معاملات ارزی دارند. منظور از این افراد بازنشسته ها و خانم های خانه دار است. اما آنچه که مطرح نمی شود، سهم چنین معاملاتی در کل معاملات ارزی کشور است. سهمی که نمی تواند چنان تعیین کننده باشد.  بیشتر بخوانید: دلار در صعود؛ عوامل موثر بر افزایش نرخ ارز در ایران  رویای یکسان سازی نرخ ارز  در اثر افزایش بهای دلار در بازار آزاد، تفاوت بین نرخ دلار رسمی و غیررسمی به ۷۷۰ تومان رسیده است. این در حالی است که در اثر سیاست های پولی و مالی دولت روحانی، تفاوت بین دو نرخ رسمی و غیررسمی دلار به کمتر از ۳۰۰ تومان رسیده بود. در آن هنگام بسیاری از اجرایی بودن امکان یکسان سازی نرخ ارز در بازار ارز کشور سخن گفته بودند و مسئولان بانک مرکزی با رضایت از این کاهش شکاف ارزی، آن  را عاملی مثبت و زمینه ساز برای یکسان سازی نرخ ارز می دانستند. حال با افزایش مجدد تفاوت بین دو نرخ رسمی و غیررسمی، عملا انجام چنین طرحی ممکن نیست.  بهای سایر ارزها در بازار آزاد ارز ایران در روز اول دیماه از این قرار است: یورو ۴۲۵۲ تومان معامله شده و بهای هر پوند انگلستان نیز ۴۹۴۸ تومان اعلام شده است.بهای نفت خام در سال ۲۰۱۶ دستخوش نوسانات بسیاری بود. سال ۲۰۱۶ برای کشورهای تولیدکننده نفت خام، بد آغاز شد، ولی خوب به فرجام رسید. اما خوش‌بینی کشورهای عضو اوپک چقدر واقع‌بینانه است؟تحول بهای نفت در سال ۲۰۱۶  بهای هر بشکه نفت خام برنت دریای شمال در ژانویه سال ۲۰۱۶ اندکی بیش از ۳۲ دلار بود. بهای برخی از انواع نفت خام در نخستین ماه های سال جاری حتی به زیر ۳۰ دلار برای هر بشکه رسید. سقوط بهای نفت خام منجر به کاهش جدی درآمدهای ارزی کشورهای صادرکننده نفت و از آن جمله کشورهای عضو اوپک گشت.  در آن هنگام برخی از تحلیلگران با مقایسه بهای نفت خام و آب آشامیدنی به نتیجه جالبی رسیدند. ظرفیت هر بشکه نفت خام معادل ۱۵۹ لیتر است. به این ترتیب بهای هر لیتر نفت با احتساب ۳۰ دلار برای هر بشکه کمتر از ۲۰ سنت بود، حال آنکه بهای هر لیتر آب آشامیدنی در بسیاری از کشورها بیش از آن است. بدیهی بود که زیان اصلی ناشی از سقوط بهای نفت تنها به کشورهای عضو اوپک محدود نمی شد و دیگر تولیدکنندگان نفت خام همچون روسیه و آمریکا نیز از کاهش شدید بهای نفت دچار زیان می شدند.  بهای نفت خام پس از نشست الجزایر کشورهای عضو اوپک و پس از مذاکرات نمایندگان این سازمان با تولیدکنندگان غیرعضو و از آن جمله با روسیه، رو به افزایش نهاد. نشست ماه نوامبر اوپک و تصمیم کشورهای عضو این سازمان مبنی بر کاهش میزان تولید خود از یک سو و همراهی روسیه و برخی دیگر از کشورهای غیر عضو از سوی دیگر، باعث افزایش بهای نفت در بازارهای جهانی شد.  بیشتر بخوانید: جهش قیمت نفت خام پس از اعلام کاهش تولید  بهای هر بشکه نفت خام برنت در ماه دسامبر از مرز ۵۰ دلار گذشت. در واپسین روزهای سال بهای هر بشکه نفت برنت به بیش از ۵۵ دلار رسید. بهای میانگین نفت اوپک نیز به بیش از ۵۱ دلار برای هر بشکه افزایش یافت. کارشناسان و تحلیلگران بازارهای جهانی نفت خام بر این باورند که بهای نفت در سال آینده نیز سیر صعودی خواهد داشت و می تواند حتی به بیش از بشکه ای ۶۰ دلار برسد.  علت های کاهش بهای نفت در سال ۲۰۱۶  سقوط بهای نفت خام در بازارهای جهانی علل متعددی داشت. از یک سو ، تولید نفت خام کشورهای عضو اوپک به بیشترین حد خود از سال ۲۰۰۸ به این سو رسید. افزایش تولید نفت خام اوپک چند علت مختلف داشت. کاهش تحریم های ایران که در اثر توافق هسته ای حاصل شده بود، باعث افزایش تولید نفت ایران گشت. جمهوری اسلامی ایران برای نخستین بار پس از دوره تحریم ها موفق شد تولید نفت خود را به مرز ۴ میلیون بشکه در روز نزدیک کند.  از سوی دیگر، تولید نفت عراق نیز افزایش یافت. رقابت بین ایران و عربستان سعودی نیز تاثیرات مخربی بر سیاست های اوپک نهاد. عربستان برای اینکه جمهوری اسلامی ایران را زیر فشار بیشتر قرار دهد، بر تولید نفت خود افزود و از سوی دیگر اختلاف این دو کشور که عمدتا ریشه سیاسی دارد، مانع از کسب توافق در نشست های اوپک گشت.  همه وزیران نفت کشورهای عضو در این نکته اتفاق نظر داشتند که باید با در پیش گرفتن سیاست کاهش تولید، مانع از سقوط بیشتر بهای نفت شوند، ولی پشت میز مذاکره، اختلافات به حدی بود که مانع از اتخاذ تصمیمی مشترک می شد.  بیشتر بخوانید:  توافق اوپک و تولیدکنندگان غیراوپک بر سر کاهش تولید نفت  کشورهای غیرعضو اوپک نیز و به ویژه روسیه، برای جبران کاهش درآمدهای ارزی خود و برای مقابله با تاثیرات تحریم ها، به تولید بیشتر نفت روی آورده بودند. مازاد تولید نفت خام چنان بود که به سقوط بیشتر بهای نفت دامن می زد. آمریکا نیز با استفاده از شیوه فرکینگ بر تولید نفت خام خود افزوده بود. مجموعه این عوامل، که عملا ادامه وضعیت سال گذشته میلادی بود، منجر به کاهش بهای نفت شده بود.  نشست الجزایر  بیژن زنگنه، وزیر نفت جمهوری اسلامی پس از بازگشت از همایش کشورهای عضو اوپک در الجزایر به خبرنگاران گفت: «اوپک در نشست الجزایر یک تصمیم استثنایی گرفت.» این در حالی است  که حتی برخی از تحلیلگران این تصمیم را تصمیمی تاریخی ارزیابی کردند. در نشست الجزایر کشورهای عضو تصمیم گرفتند از میزان تولید نفت خام خود بکاهند. یک تصمیم مشترک با همراهی عربستان سعودی و جمهوری اسلامی ایران. توافقی که در ۸  سال گذشته امری بی سابقه بود.  از این رو، تحلیلگران احتمال دستیابی اوپک به یک تصمیم مشترک را بسیار اندک ارزیابی می کردند. درگیری های یمن، بحران سوریه و بی ثباتی سیاسی عراق از جمله مواردی بودند که منجر به تیرگی مناسبات دو کشور ایران و عربستان شده بودند.  اما علی رغم چنین تحلیل هایی، وزیران نفت کشورهای عضو اوپک در ماه سپتامبر برای مقابله با کاهش بهای نفت تصمیم گرفتند تولید نفت خود را محدود کنند. قرار بر این شد که در اجلاس ماه نوامبر اوپک، سهمیه تولید نفت کشورهای عضو تعیین شود. از سوی دیگر، برای همراه ساختن کشورهای تولیدکننده نفت غیرعضو اوپک نیز قرار شد مذاکراتی بین اوپک و این کشورها، به ویژه با روسیه صورت گیرد.  تصمیم نشست الجزایر، چون تنها بیانگر نیت کشورهای عضو به کاهش تولید بود، تاثیر تعیین کننده ای بر بازارهای نفت نگذاشت. بازارهای جهانی منتظر اجلاس ماه نوامبر اوپک و تصمیم آن اجلاس  ماندند. جمهوری اسلامی ایران، حتی پس از نشست سپتامبر مدعی بود که به علت تولید نازل خود در سال های گذشته، حق دارد نفت بیشتری تولید کند و عربستان هم به تهدیدات خود مبنی بر افزایش تولید نفت ادامه می داد.  اجلاس تعیین کننده وین  در واپسین روز ماه نوامبر، وزیران نفت کشورهای عضو اوپک در وین تشکیل جلسه دادند. در این اجلاس، تصمیم نشست الجزایر به تصویب وزیران رسید. به این ترتیب اوپک تصمیم گرفت به میزان یک میلیون و ۲۰۰ هزار بشکه از تولید نفت روزانه خود بکاهد.  بیشتر بخوانید: آیا ترامپ نفت را ارزان می کند؟  بیشترین میزان کاهش تولید نفت کشورهای عضو بر دوش بزرگترین تولیدکننده نفت اوپک، یعنی عربستان سعودی خواهد بود. تولید نفت جمهوری اسلامی ایران نیز در حد ۳ میلیون و ۸۰۰ هزار بشکه در روز تعیین شده است. تصمیم مبنی بر کاهش تولید نفت خام کشورهای عضو در زمانی اتخاذ شد که تولید نفت کشورهای این سازمان به بیش از ۳۳ میلیون و ۶۰۰ هزار بشکه در روز رسیده بود.  سیاست کاهش تولید نفت کشورهای عضو اوپک از سال ۲۰۱۷ شروع خواهد شد و برای ۶ ماه ادامه خواهد داشت. البته کارشناسان معتقدند که اجرای این سیاست از همان روز اول ژانویه ممکن نیست و کاهش تولید نفت در حد ۱ میلیون و ۲۰۰ هزار بشکه امری زمان بر است. روسیه نیز گفته است که در صورت اجرایی شدن این سیاست از سوی کشورهای عضو اوپک، آن کشور نیز ۳۰۰ هزار بشکه از تولید روزانه نفت خود خواهد کاست. در مجموع قرار است که کشورهای غیرعضو اوپک نیز در همراهی با کشورهای عضو این سازمان، روزانه ۵۵۸ هزار بشکه از تولید روزانه خود بکاهند. همراهی کشورهای غیرعضو با کشورهای عضو اوپک امری بی سابقه است و از این رو می تواند در افزایش بهای نفت موثر واقع شود.  دورنمای سال ۲۰۱۷  در صورت اجرایی شدن این تصمیم و پای بندی همه کشورها، هم کشورهای عضو اوپک و هم کشورهای غیرعضو، روند افزایش بهای نفت خام ادامه خواهد یافت. سایت اینترنتی . تحولات احتمالی بهای نفت در سال آینده را پیش بینی کرده است. مطابق پیش بینی این سایت، بهای هر بشکه نفت برنت در ماه ژانویه حتی می تواند به مرز ۶۰ دلار نیز نزدیک شود. این روند، با احتساب اجرایی شدن سیاست کشورهای تولیدکننده نفت تا ماه مه سال ۲۰۱۷ ادامه خواهد داشت و در این ماه بهای نفت برنت حداکثر می تواند به بیش از ۶۷ دلار برای هر بشکه برسد. پس از آن بهای نفت روندی نزولی خواهد داشت و در ماه نوامبر سال ۲۰۱۷ حتی احتمال کاهش بهای هر بشکه نفت برنت تا حد ۵۴ دلار نیز وجود دارد.  اماها و اگرها  پیش بینی بهای نفت خام برای سال آینده متکی بر پاره ای از پیش فرض هاست که از هم اکنون داوری درباره آنها ممکن نیست. هستند تحلیلگرانی که معتقدند در هنگام عمل و اجرا کردن سیاست کاهش، کشورهای عضو اوپک به سهمیه تعیین شده خود پایبند  نخواهند ماند. کاهش تولید نفت روسیه و سایر  کشورهای غیرعضو نیز منوط به کاهش تولید نفت عربستان و سایر  کشورهای عضو اوپک است. در صورت عدم پایبندی به سهمیه تعیین شده، روسیه و دیگر تولیدکنندگان نفت نیز الزامی به کاهش سطح تولید خود نخواهند داشت.  از جانب دیگر، افزایش بهای نفت، بار دیگر بهره برداری از برخی از حوزه های نفتی دریای شمال را ممکن می سازد. امکان بهره برداری از این حوزه ها به علت پرهزینه بودن پس از  کاهش بهای نفت خام موضوعیت خود را از دست داده بود. به موازات بهره برداری از حوزه های نفتی دریای شمال، استفاده از شیوه فرکینگ نیز در آمریکا گسترش خواهد یافت. شیوه فرکینگ نیز در قیاس با  استخراج نفت از برخی از چاه های نفتی کشورهای خاورمیانه پرهزینه بوده و تنها زمانی مقرون به صرفه است که بهای نفت افزایش یابد. اما افزایش میزان استخراج نفت از حوزه های نفتی دریای شمال و همچنین افزایش تولید نفت آمریکا می تواند کاهش پیش بینی شده در تولید نفت کشورهای عضو و غیرعضو اوپک را جبران کند و بار دیگر باعث تنزل بهای نفت شود.  بیشتر بخوانید: تهدید عربستان به تولید روزانه ۱۲میلیون بشکه نفت  تنش ها و بحران های سیاسی نیز می توانند همه محاسبات را بر هم زنند. وضعیت سیاسی حاکم بر منطقه، به ویژه اوضاع عراق، سوریه، یمن و جنگ نیابتی بین ایران و عربستان سعودی همه و همه می توانند تولید و عرضه نفت را تحت الشعاع قرار دهند و بر بهای این فرآورده در بازارهای جهانی تاثیر نهند. از آن گذشته، سیاست های دولت جدید آمریکا نیز ناروشن است و می تواند به تغییر معادلات در محاسبه احتمالی بهای نفت منجر شود.  در مجموع، بر اساس ارزیابی سازمان اوپک و در کتاب جامعی که این سازمان در ماه اکتبر سال جاری تحت عنوان     منتشر کرده، میزان تقاضا برای نفت خام ظرف سالیان آینده افزایش خواهد یافت. در این ارزیابی که تحولات بازارهای جهانی نفت تا سال ۲۰۴۰ را در بر می گیرد، یک نکته جلب توجه می کند: میزان تقاضا برای نفت خام در کشورهای صنعتی پیشرفته به طور مداوم رو به کاهش خواهد نهاد. حال آنکه میزان تقاضا برای نفت در کشورهای هند و چین افزایش قابل ملاحظه ای می یابد.جذب پناهجویان در بازار کار آلمان حرکتی بسیار کند دارد. از یک میلیون و ۲۰۰ هزار پناهجویی که از آغاز سال ۲۰۱۵ تا پایان ماه نوامبر سال ۲۰۱۶ تقاضای پناهندگی داده‌اند، تنها ۳۴ هزار نفر موفق شده‌اند جذب بازار کار آلمان شوند.در ماه های پیش تنها شمار بسیار کمی از پناهجویان موفق شده اند جذب بازار کار آلمان شوند. از ماه دسامبر سال ۲۰۱۵ تا نوامبر سال ۲۰۱۶ تنها ۳۴ هزار نفر از پناهجویانی که از کشورهای غیراروپایی به آلمان آمده اند موفق به یافتن کاری در این کشور شده اند.  یوآخیم مولر، رئیس موسسه مطالعات بازار کار در شهر نورنبرگ آلمان () در این باره اعلام کرد که بیشتر پناهجویانی که جذب بازار کار آلمان شده اند از کشورهای سوریه، عراق، افغانستان و نیجریه به آلمان آمده اند.  موسسه مطالعات بازار کار در شهر نورنبرگ آلمان، موسسه تحقیقاتی اداره فدرال کار در آلمان است.  یوآخیم مولر در ادامه می گوید در مقابل این ۳۴ هزار پناهجویی که جذب بازار کار آلمان شده اند، ۴۰۶ هزار پناهجو در اداره فدرال کار در آلمان ثبت نام کرده و در جست و جوی کار هستند.  همچنین نام ۱۶۰ هزار پناهجو نیز به عنوان بیکار در این اداره ثبت شده است.  رئیس موسسه مطالعات بازار کار در شهر نورنبرگ آلمان بر این نظر است که به رغم وضعیت مناسب اقتصاد آلمان، جذب پناهجویان به بازار کار این کشور با کندی ادامه خواهد یافت. او در این باره می گوید: «موفقیت بزرگی خواهد بود اگر ما موفق شویم پس از پنج سال حتی ۵۰ درصد این پناهجویان را به بازار کار آلمان وارد کنیم.»    وزارت کار آلمان در این رابطه اعلام کرده است که از سال ۲۰۱۵ تا پایان ماه نوامبر سال جاری میلادی (۲۰۱۶) یک میلیون و ۲۰۰ هزار نفر پناهجو در آلمان تقاضای پناهندگی داده اند.  امکان کار در صنایع برای پناهجویان بسیار کم است  یوآخیم مولر، رئیس موسسه مطالعات بازار کار در شهر نورنبرگ آلمان می گوید یکپنجم (۲۲درصد) از ۳۴ هزار پناهجویی که جذب بازار کار آلمان شده اند، کارگران کمکی هستند و ۵۷ درصد از این افراد نیز در بخش خدمات مثل رستوران ها کار می کنند.  آقای مولر بر این نظر است که رویایی بیش نیست که آلمان بتواند از شمار بسیاری از پناهجویان در بخش های صنعتی این کشور مثل خودروسازی استفاده کند.  رئیس موسسه مطالعات بازار کار اما بر این نکته تاکید می کند که وجود پناهجویان سبب ایجاد حدود ۵۰ تا ۶۰ هزار موقعیت شغلی در آلمان شده است. این محل های شغلی در بخش هایی چون ساخت و ساز، آموزش زبان و مددکاری اجتماعی ایجاد شده اند.در برنامه ششم توسعه، راه‌اندازی سامانه‌ای برای نظارت بر حقوق و دریافتی‌های مدیران و کارکنان دستگاه‌های اجرایی پیش‌بینی شده است. این نظارت شامل دریافتی‌های این افراد از ابتدای سال ۱۳۸۸ می‌شود.در نشست روز گذشته (یک شنبه، ۲۸ آذر) مجلس شورای اسلامی، کلیات لایحه برنامه ششم توسعه با ۱۵۴ رأی موافق، ۷۶ رأی مخالف و ۸ رأی ممتنع به تصویب رسید.  بهروز نعمتی، سخنگوی هیئت رئیسه مجلس احتمال می دهد چنانچه بررسی جزئیات این لایحه از شنبه تا چهارشنبه هر هفته در دو نوبت صبح و بعدازظهر انجام شود، این کار حدود یک ماه طول بکشد.  این لایحه در ۵ محور اصلی تنظیم شده که محور چهارم آن از جمله به موضوعات خاص کلان فرآبخشی شامل بهبود محیط کسب و کار، بهره وری و فضای مجازی،  اشتغال، نظام عادلانه پرداخت و رفع تبعیض اختصاص دارد.  ثبت پرداخت ها در سامانه اطلاعاتی  موضوع حقوق ها و پرداخت های غیرمتعارف به برخی مدیران ارشد دولت و بانک ها و بیمه ها از ابتدای امسال و با افشای فیش های حقوقی برخی از آنها به یکی از موضوع های داغ و جنجالی روز ایران بدل شد.  وجود برخی مجوزهای قانونی و ضعف ساختاری دستگاه های نظارتی از علت های مهم پرداخت های نامتعارف به شماری از مدیران دستگاه های اجرایی عنوان می شود.  در ماده ۳۵ برنامه ششم توسعه بر راه اندازی سامانه ای برای ثبت حقوق و مزایای پرداختی به مدیران و کارکنان دستگاه های اجرایی تاکید شده که قرار است زمینه  ی نظارت موثر بر این پرداخت ها را فراهم کند.  به گزارش خبرگزاری ایسنا، مطابق راهکارهای پیش بینی شده: «دستگاه های اجرایی مشمول مکلف اند حقوق، فوق العاده، کمک هزینه، کارانه، پرداخت های غیرماهانه و مزایای ناخالص پرداختی های ماهانه اعم از مستمر و غیرمستمر، نقدی و غیرنقدی و سایر مزایا به مقامات، روسا، مدیران و کارکنان دستگاه اجرایی را از هر محل، منحصرا در یک فیش حقوق منعکس و پس از ثبت در سامانه پرداخت کند، به نحوی که میزان هرگونه ناخالص پرداختی ماهانه به هریک از افراد بلافاصله در سامانه اطلاعاتی هر دستگاه مشخص شود.»  بیشتر بخوانید: پیامد کش پیدا کردن ماجرای حقوق های نجومی  پس گرفتن پرداختی های غیرقانونی  بنابر این گزارش در تبصره یک این ماده تاکید شده که کلیه اشخاص حقوقی موظف اند اطلاعات مربوط به مقامات، روسا و مدیران مورد نظر این ماده قانونی طی اول فروردین ۱۳۸۸ به بعد را به دیوان محاسبات و سازمان بازرسی کل کشور ارائه کنند.  برای کسانی که از ارائه اسناد و اطلاعات مورد درخواست خودداری کنند مجازات هایی نظیر انفصال موقت از خدمات دولتی و عمومی از سه ماه یا یک سال به تشخیص مراجع قضائی پیش بینی شده است.  دیوان محاسبات و سازمان بازرسی مکلف اند اطلاعات مربوط به این پرداخت ها را در کم ترین زمان و به منظور بازگرداندن وجوه پرداخت شده رسیدگی و در صورتی که مبالغی بر خلاف قانون به افراد پرداخت شده، اقدامات لازم را انجام دهند.  افشاگری های ماه های گذشته بیشتر بر حقوق های چند ده میلیونی و پرداخت ها و تسهیلات بانکی غیر معمول به شماری از مدیران ارشد بانک ها و بیمه ها متمرکز بود.  در تبصره دوم ماده ۳۵ برنامه ششم تصریح شده که پرداخت هرگونه تسهیلات بانکی به کارکنان بانک های دولتی و غیردولتی و موسسات اعتباری، جز در موارد معدودی مانند وام مسکن ممنوع است.  بیشتر بخوانید: پرداخت های نامتعارف؛ بدعت ادامه دار دولت احمدی نژاد  حداقل دستمزد و حقوق متعارف  دیوان محاسبات یازدهم مهرماه امسال پس از یک بررسی چهارماهه گزارشی از وضعیت حقوق و دریافتی های مدیران ارشد در فاصله زمانی سال ۸۸ تا پایان سال ۹۴ به مجلس شورای اسلامی ارائه کرد.  این دیوان مبلغ ۲۰ میلیون تومان در ماه را حقوق متعارف محاسبه کرد و با بررسی فیش های حقوقی بیش از ۹۳ هزار مدیر ارشد نهادهای دولتی و حکومتی اعلام کرده که تنها ۳۹۷ نفر حقوق نامتعارف گرفته اند.  تشکیلات حسابرسی دیوان محاسبات اعلام کرده که حدود ۲۳ میلیارد تومان از پرداخت های نامتعارف به خزانه برگشته است.  بیشتر بخوانید: «۷ میلیون کارگر کمتر از حداقل مزد حقوق می گیرند»  مطابق قانون مدیریت خدمات کشوری حداکثر حقوق کارکنان دولت نباید بیش از ۷ برابر حداقل دستمزد تعیین شده باشد.  با توجه به حداقل دستمزد ماهیانه تعیین شده برای سال ۹۵ که نزدیک به ۸۱۲ هزار تومان است، بیشترین حقوق کارکنان دولت باید کمتر از ۵ میلیون و ۷۰۰ هزار تومان در ماه باشد.  قانون مدیریت خدمات کشوری همچنین مقرر کرده که در موارد استثنایی حداکثر حقوق کارکنان دولت می تواند تا ماهی ۱۰ میلیون تومان باشد؛ یعنی نصف حقوق های متعارف از نظر دیوان محاسبات.  اضافه کاری، پاداش، حق ماموریت، حق مشاوره و عضویت همزمان در هیئت مدیره چند شرکت، از جمله راه هایی هستند که دریافتی مدیران ارشد دولتی و نهادهای حکومتی را به چند برابر حداکثر میزانی می رساند که قانون تعیین کرده است.  مطابق ماده ۳۵ برنامه ششم توسعه، حقوق و دریافتی کارکنان وزارت اطلاعات و نیروهای مسلح شامل نظارت نمی شوند.دادگاه عالی جمهوری فرانسه کریستین لاگارد را به دلیل اهمال‌کاری در دورانی که وزیر دارایی فرانسه بوده، مجرم شناخت. با وجود این که دادگاه از مجازات لاگارد صرف‌نظر کرده، رای صادره به وجهه لاگارد ضربه وارد می‌کند.روز دوشنبه (۱۹ دسامبر  ۲۹ آذر) دادگاه عالی جمهوری فرانسه متشکل از سه قاضی و ۱۲ نماینده پارلمان این کشور، رئیس صندوق بین المللی پول و وزیر پیشین اقتصاد و دارایی فرانسه را مجرم شناخت.  بر اساس حکم این دادگاه، خانم لاگارد در پرداخت بیش از ۴۰۰ میلیون دلار خسارت به برنارد تاپی، سرمایه دار و یکی از سهامداران بزرگ شرکت ورزشی آدیداس، برخلاف مقررات رفتار کرده است.  تاپی در سال ۱۹۹۳ به منظور شرکت در دولت فرانسوا میتران، سهام آدیداس خود را فروخت و وارد عرصه ی سیاست شد. او در سال ۲۰۰۸ از بانک کردی لیونه که در آن زمان از بانک های دولتی فرانسه بود، شکایت کرد و مدعی شد که ارزش سهام او هنگام فروش، بیش از میزان تخمین زده شده از سوی کارشناسان بانک بوده است. او از این بانک ادعای خسارت کرد.  بیشتر بخوانید: رئیس صندوق بین المللی پول محاکمه می شود  تخلف لاگارد  کریستین لاگارد در سال ۲۰۰۸ به عنوان وزیر دارایی وقت فرانسه، پرونده ی فروش سهام تاپی را برای تحقیق و بررسی به یک کمیته ی سه نفره سپرد. هر سه عضو کمیته به درستی ادعای تاپی رای دادند. بر این اساس مقرر شد که مبلغی بیش از ۴۰۰ میلیون یورو به عنوان خسارت به برنارد تاپی پرداخت شود.  در سال ۲۰۱۵ دادگاهی در فرانسه رای اعضای کمیته سه  نفره را بی اعتبار خواند و از تاپی خواست، مبلغ دریافتی را با بهره به صندوق دولت واریز کند.    اکنون، پس از حدود دو سال تحقیق، دادگاه عالی جمهوری فرانسه کریستین لاگارد را به اهمال کاری محکوم کرد.  البته قضات این دادگاه که مسول رسیدگی به جرائم وزیران فرانسه است، از مجازات لاگارد درگذشتند اما کارشناسان معقتدند که این حکم به وجهه او ضربه می زند.  بیشتر بخوانید: انتقادها به نقش صندوق بین المللی پول در بحران یونان  میشل ساپین، وزیر اقتصاد و دارایی فرانسه اظهار داشت که لاگارد وظایف خود در صندوق بین المللی پول را به خوبی انجام داده و حکم دادگاه بر اعتماد دولت فرانسه به این سیاستمدار بی تاثیر خواهد بود.  طبق اساسنامه صندوق بین المللی پول، حکم دادگاه فرانسه دلیلی برای کنارگذاشتن خانم لاگارد از ریاست این نهاد مالی بین المللی نیست اما شورای اجرایی آن در آینده نزدیک در باره همکاری با لاگارد تصمیم گیری خواهد کرد.مسئولان شرکت ایرباس روز دوشنبه ۱۹ دسامبر، خبر امضای قریب الوقوع فروش هواپیما به جمهوری اسلامی ایران را تایید کرده‌اند. در صورت امضای این قرارداد، نخستین هواپیمای ایرباس اواسط ژانویه به ایران تحویل داده می‌شود.روز یکشنبه ۱۸ دسامبر، وزیر راه و شهرسازی ایران،  عباس آخوندی اعلام کرده بود که قرارداد مربوط به خرید ۱۰۰ فروند هواپیمای ایرباس توسط جمهوری اسلامی ایران نهایی شده و به زودی امضا خواهد شد.  در همین رابطه، مدیر عامل ایران ایر، در گفت وگو با خبرگزاری ایسنا اظهار کرد که تا نهایی شدن قرارداد با ایرباس فاصله زیادی نمانده و در صورت اجرایی شدن این قرارداد، نخستین ایرباس های خریداری شده توسط جمهوری اسلامی می تواند تا نوروز ۹۶ به ایران تحویل داده شود.  طبق اخبار منتشر شده از سوی وزارت راه و شهرسازی ایران، قرار است شرکت ایرباس ظرف سال آینده میلادی ۷ یا ۸ فروند از هواپیماهای خریداری شده توسط ایران را تحویل دهد. این در حالی است که نخستین بوئینگ خریداری شده توسط ایران قرار است بهار سال ۲۰۱۸ راهی ایران گردد.  روز دوشنبه، ۱۹ دسامبر، یکی از مسئولان بلندپایه شرکت ایرباس گفت که پس از امضای قرارداد با جمهوری اسلامی ایران، تحویل هواپیماهای خریداری شده توسط جمهوری اسلامی ایران در ماه ژانویه سال ۲۰۱۷ شروع خواهد شد.  بیشتر بخوانید: ایران پس از بوئینگ، در آستانه امضا قرارداد با ایرباس  بر اساس خبری که رویترز از پاریس منتشر کرده است، قرار است نخستین فروند از ۱۰۰ هواپیمای خریداری شده توسط ایران اواسط ژانویه به ایران تحویل داده شود.  قرار است قرارداد فروش هواپیماهای شرکت ایرباس به ایران ظرف روزهای آتی امضا شده و نهایی شود.  رویترز به نقل از اصغر فخریه کاشان، معاون وزارت راه و شهرسازی جمهوری اسلامی، اعلام کرده که مذاکرات بین ایران و مسئولان شرکت ایرباس به پایان رسیده و هر لحظه امکان امضای قرارداد با مسئولان ایرباس وجود دارد.  او در یک گفت وگوی تلفنی به خبرنگار رویترز گفته است که موضوع بر سر روشن شدن یکی دو نکته در متن قرارداد است و پس از آن انتظار می رود که ظرف امروز یا فردا، قرارداد خرید قطعی شود.  قرارداد خرید هواپیما از شرکت ایرباس شامل هواپیماهای  ،  و همچنین دو مدل  و  می شود.  بر مبنای خواست جمهوری اسلامی ایران، قرارداد خرید هواپیماهای غول پیکر  از دستور کار خارج شده است. جمهوری اسلامی ایران هفته گذشته، به موازات پیشبرد مذاکرات خود با مسئولان ایرباس با شرکت بوئینگ نیز بر سر خرید ۸۰ جت به توافق رسید.  سیاست دولت ترامپ  یکی از موضوعاتی که اخیرا بر همکاری های اقتصادی شرکت های غربی با ایران سایه افکنده است، موضوع سیاست های احتمالی دولت جدید آمریکا در برابر ایران است.  پرسش محوری این است که آیا دولت ترامپ به همه نکات مندرج در برجام پایبند خواهد بود؟ آیا ممکن است دولت جدید آمریکا تحریم های بیشتری علیه ایران تعیین بکند؟ آیا شرکت های اروپایی که با جمهوری اسلامی ایران همکاری اقتصادی بکنند، مشمول مجازات های دولت آمریکا نخواهند شد؟  بیشتر بخوانید: تحویل هواپیماهای ایرباس و ای تی آر به ایران در سال ۲۰۱۷  معاون وزارت راه و شهرسازی در این گفت وگو تلفنی در پاسخ به این پرسش که آیا جمهوری اسلامی نگران آن نیست که دولت جدید آمریکا بر سر فروش هواپیماها به ایران محدودیت های تازه ای ایجاد کند، گفت: «ما نگران نیستیم، ولی باید خود را برای روبرو شدن با هر چیزی آماده کنیم. این حقیقت دارد که آقای ترامپ شاید خواهان وضع تحریم های جدیدی باشد، اما این اقدامات از نظر ما نقض برجام است، چرا که در برجام امکان خرید هواپیما توسط ایران و فروش هواپیما توسط تولید کنندگان آن پیش بینی شده است.»وزیر راه و شهرسازی ایران می‌گوید قرارداد خرید هواپیما از شرکت ایرباس نهایی شده است. این قرارداد از نظر تعداد و نوع هواپیماها دچار تغییراتی شده است. ایران چندی پیش قراردادی تاریخی با بوئینگ آمریکا امضا کرد.عباس آخوندی، وزیر راه و شهرسازی دولت یازدهم، روز یکشنبه (۱۸ دسامبر ۲۸ آذر) اعلام کرد که قرارداد با ایرباس هفته ی آینده امضا می شود. ایران قرار است ۱۰۰ فروند هواپیما به ارزش ۱۰ میلیارد دلار از ایرباس می خرد.  مدیرعامل شرکت هواپیمایی جمهوری اسلامی ایران (ایران ایر) هم این خبر را تأیید کرده است. فرهاد پرورش روز یکشنبه در تهران به خبرنگاران گفت: «نمایندگان ایرباس از هفته گذشته در ایران حضور دارند تا بتوانیم با بررسی تمام زوایای مهم این قرارداد را به امضا برسانیم.» بر این اساس، ایرباس در سال ۲۰۱۷ هفت یا هشت فروند از هواپیماهای موضوع قرارداد را به ایران تحویل خواهد داد.  در قرارداد کنونی تغییراتی ایجاد شده است. از ۱۱۸ فروند هواپیمایی که پیش از این گفته می شد قرار است از ایرباس خریداری شود، مدل غول پیکر ۳۸۰ حذف شده است. به همین خاطر قرارداد جدید برای خرید ۱۰۰ فروند هواپیما منعقد می شود.  ایران در روزهای نخست این ماه (دسامبر) نیز قراردادی ۷ ۱۵ میلیارد یورویی برای خرید ۸۰ فروند هواپیما با بوئینگ آمریکا امضا کرد. به گفته ی مدیرعامل ایران ایر، نخستین فروند از این هواپیماها در آوریل ۲۰۱۸ (بهار ۹۷) تحویل این شرکت می شود.  ایران آخرین بار ۴۱ سال پیش از بوئینگ هواپیما خریده بود. مناسبات میان ایران و آمریکا اندکی بعد از انقلاب ۵۷ قطع شد. اما پس از توافق اتمی با ایران در سال ۲۰۱۵ اجازه فروش قطعات یدکی برای هواپیماهای مسافربری ایران به بوئینگ داده شد.  ایران افزون بر این اعلام کرده که قصد دارد از شرکت ایتالیاییفرانسوی    é (ای تی آر) هم ۲۰ فروند هواپیما بخرد. خبرگزاری جمهوری اسلامی (ایرنا) روز یکشنبه به نقل از فرهاد پرورش گزارش داد که  هشت فروند هواپیما را بر اساس قراردادی که آماده امضا شده، به ایران ایر تحویل خواهد داد.رئیس کمیسیون امنیت ملی و سیاست خارجی مجلس در مورد افشاگری یکی از نمایندگان عضو این کمیسیون درباره سخنان ظریف توصیه کرد مسائلی که در این کمیسیون طرح می‌شوند، به بیرون درز نکنند.علا ءالدین بروجردی، رئیس کمیسیون امنیت ملی و سیاست خارجی مجلس از اقدام جواد کریمی قدوسی، یکی از اعضای این کمیسیون که مدعی است وزیر خارجه ایران در نشستی به اشتباه درباره برجام اعتراف کرده است،  غیرمستقیم انتقاد کرده و گفته است طبق توافقی که در آیین نامه کمیسیون امنیت ملی و سیاست خارجی مجلس تصریح شده، همه مطالب مربوط به جلسات این کمیسیون توسط سخنگوی کمیسیون اعلام می شود. او تاکید کرده است که همه اعضا باید این حریم را حفظ کنند.  بیشتر بخوانید:اعتراف ظریف به اشتباه در برجام تکذیب شد  رئیس کمیسیون امنیت ملی مجلس این را هم گفته است که جواد کریمی قدوسی در نشستی که آن را فاش کرده، حضور نداشته ولی به گونه  ای از آنچه در آن نشست گذشته مطلع شده است. به گفته او وزیر خارجه ایران در این نشست سه بار تاکید کرده است که سخنانش نباید از قول او مطرح شوند و اگر عنوان شود به روال کار جاری وزارت خارجه به خصوص در عرصه هسته ای ضربه می زند.  علا ءالدین بروجردی تاکید کرده است: «لازم است تا اعضای کمیسیون امنیت ملی و سیاست خارجی مجلس فراتر از اطلاعات عمومی موجود در رسانه ها در جریان مسائل ریز و حساس عرصه سیاست خارجی قرار بگیرند.»  رسانه های مخالف برجام و منتقد دولت از قول کریمی قدوسی نوشته بودند که جواد ظریف در کمیسیون سیاست خارجی مجلس اعتراف که در اعتماد به آمریکایی ها، اشتباه کرده است. در حالی که سخنان ظریف درباره قانون داماتو بوده است.  در متنی که جواد کریمی قدوسی اختیار رسانه ها قرار داده بود، از قول جواد ظریف آمده است: «من اعتراف می کنم اشتباه کردم به حرف جان کری وزیر امور خارجه آمریکا اعتماد کردم، اگر استراتژی خودم را دنبال می کردم اکنون با مشکل مواجه نمی شدم، می پذیرم اشتباه کردم و مسئولیت آن را می پذیرم، ما با صحبت و قول آقای کری اظهار نظر کردیم، این اشتباه بزرگی بوده که من کردم، به جان کری بعد از نقض اخیر که درخواست مذاکره در ایتالیا را داشت گفتم شما کاری کردید که حضور من با شما در یک شهر غیرممکن است و قبلا جان کری وزیر خارجه و وزیر خزانه داری آمریکا به ما گفته بودند اگر قانون داماتو به سنا برود ما روش هایی داریم که جلوی آن را بگیریم.»یک پهپاد متعلق به صداوسیما که در اطراف خیابان کارگر و میدان انقلاب تهران در حال فیلمبرداری هوایی بود ساقط شد. قرارگاه پدافند هوایی ارتش این پرنده را به دلیل ورود به منطقه هوایی محل سکونت آیت‌الله خامنه‌ای هدف قرار داد.حوالی ساعت ۹ و نیم صیح جمعه (۳ دی ۲۳ دسامبر) یک پهپاد فیلمبرداری صداوسیما (هلی شات) که در اطراف خیابان کارگر و میدان انقلاب در حال پرواز و فیلمبرداری هوایی بود توسط پدافند هوایی ارتش هدف قرار گرفت و ساقط شد.  شلیک غیرمترقبه پدافند هوایی تهران شماری از شهروندان خیابان کارگر و اطراف میدان انقلاب را سراسیمه به خیابان ها کشاند.  خبرگزاری ایلنا به نقل از یک منبع آگاه نوشت: «پس از بررسی مسئولان مشخص شد که پرنده هوایی متعلق به یک گروه مستندساز دارای مجوز فیلمبرداری بود که به صورت غیرعمد از محدوده مجاز خارج و به سمت منطقه ممنوعه پرواز می کند.»  بنابر این گزارش، پهپاد صداوسیما از خیابان کارگر به سمت جنوب تهران در حال پرواز و فیلمبرداری از مناطق ممنوعه بود از سوی پدافند هوایی مورد هدف قرار گرفت و متلاشی شد.  منطقه  ممنوعه ای که هلی شات صداوسیما وارد آن شده بود، محل سکونت آیت الله خامنه ای، رهبر جمهوری اسلامی و نیز محل استقرار ریاست جمهوری و برخی نهادهای دولتی است.  محسن همدانی، معاون امنیتی استانداری تهران با تایید این خبر گفت: «تیمی که مسئول پرواز این هلی شات بوده است باید به طول و عرض جغرافیایی منطقه و محدوده پرواز ممنوع توجه می کرده که در این زمینه دچار سهل انگاری شده است. این تیم نسبت به محدوده پرواز ممنوع بی اطلاع بوده است».  قرارگاه پدافند هوایی ارتش نیز در بیانیه ای اعلام کرد: «با توجه به اعلام قرارگاه پدافند هوایی خاتم الانبیا(ص) ارتش مبنی بر ضرورت هماهنگی هرگونه اقدام پروازی، صبح امروز یک فروند پرنده که بدون هماهنگی اقدام به پرواز بر فراز شهر تهران کرده بود مورد اصابت سامانه های پدافندی قرارگاه پدافند هوایی خاتم الانبیا(ص) ارتش قرار گرفت»دستگاه قضایی ایران از رسیدگی به حادثه روستای جهان‌‌آباد شهرستان فهرج خبر داد. رئيس دادگاه عمومی فهرج می‌گوید، یک مرد به دلیل اختلافات خانوادگی وارد منزل پدر همسر خود شده و همه را به گلوله بسته است.ابوذر داوریان، رئيس دادگاه عمومی شهرستان فهرج استان کرمان در گفت وگو با خبرگزاری قوه قضائیه ایران (میزان) گفت، ۱۰ نفر از اهالی یک خانواده و همسایگانش در روستای جهان آباد، از توابع شهرستان فهرج به قتل رسیده و چهار نفر هم مجروح شدند که اکنون در بیمارستان پاستور بم بستری هستند.  داوریان ادامه داد، دستورات قضایی لازم جهت دستگیری به قتل صادر شده و رسیدگی به این پرونده با جدیت در دستور کار دستگاه قضایی قرار گرفته است.  او انگیزه وعلت اصلی این حادثه را اختلافات خانوادگی نامیده که قاتل با همسر وخانواده او داشته است.  به گفته او، قاتل که ش. ن. نام دارد مردی ۲۶ ساله با سابقه کیفری است. او از یک سال و نیم قبل با دخترخاله خود به نام ر. د. ازدواج کرده و از ابتدای زندگی مشترک با همسرش دچار اختلافات متعدد زناشویی بوده است.  این جوان پنج شنبه دوم دی ماه (۲۲ دسامبر) حوالی ساعت ۵ تا ۶ بعد از ظهر عازم منزل پدر همسر خود شده و اقدام به تیراندازی به سمت در منزل و قتل پدر همسرش می کند.  این مقام قضایی افزود: «قاتل سپس به داخل منزل می رود و تمامی افراد داخل خانه به غیر از همسرش را به گلوله می بندد که متاسفانه با توجه به اینکه تعدادی از همسایگان نیز برای عیادت یک بیمار در داخل خانه بوده اند آمار کشته ها افزایش یافته است.»  برخی از خبرگزاری های سلاح مهاجم را کلاشنیکف اعلام کرده اند. خبرهای اولیه حاکی از این بود که مهاجم خواستگاری بوده که از خانواده دختر مورد علاقه خود جواب رد شنیده است.  بر مبنای گزارش میزان، ۱۰ نفر ازجمله پدر، مادر، تعدادی از فرزندان و همسایگان خانواده به قتل می رسند و ۴ نفر نیز زخمی شده اند.  خلیل همایی راد، مدیر کل امنیتی و انتظامی استانداری کرمان نیز در گفت وگو با خبرگزاری ایسنا این حادثه را تأیید کرد و گفت، جهل و فقر فرهنگی باعث بروز این جنایت در فهرج شد.  فهرج یکی از مناطق دورافتاده شرق استان کرمان است.وزیر بهداشت ایران از وضع بیمه و وزارت رفاه به تندی انتقاد کرد و گفت که کار دست مجموعه‌ای افتاده که تنها به منافع خود فکر می‌کند. آن‌چه از دعوا میان دو وزراتخانه عیان می‌شود وضع خراب بیمارستان‌ها و بیماران است.حسن هاشمی، وزیر بهداشت ایران روز پنج شنبه (۲ دی۲۲ دسامبر) در نشست هم اندیشی اساتید بسیجی دانشگاه های علوم پزشکی از وزارت رفاه انتقاد کرد و گفت: «کار ما دست مجموعه ای افتاده که در آسمان هواپیما و در در دریا کشتی و بانک و... دارد. بر همین اساس فکر می کند باید کار اقتصادی اش را انجام داده و حقوق بازنشسته هایش را بدهد و به فکر بیماران، پزشکان و پرستاران نیست. عده ای حاضر نیستند بیمه ها تجمیع شود، تا مشکلات برطرف شوند و چرا نمی خواهند ساختار را اصلاح کنند. چراکه منافع آن ها به مخاطره می افتد.»  او با اشاره وضع بیمارستان های ایران در نیم قرن اخیر گفت که بیمارستان ها در سه سال گذشته از وضعیت فلاکت بار در آمده اند و بعد از ۵۰ سال تخت های بیمارستانی تعویض شده اند. به عبارتی بیمارستان ها دولتی ایران از زمان انقلاب اسلامی تاکنون رنگ تختخواب نو را به خود ندید بودند.  بیشتر بخوانید: نوید دارو و درمان برای همه مردم با طرح فراخوان بیمه همگانی  این بخش کوچکی از انتقاد های وزیر بهداشت از وضعیت نابسامان درمان و بهداشت مردم و پایین بودن بودجه  ای است که در اختیار این وزارتخانه قرار گرفته است.  به گفته او کل پولی که قرار بوده برای طرح تحول سلامت بدهند سال به سال کم تر شده است. در سال ۹۳ این اعتبار ۶ هزار و ۲۵۰ میلیارد تومان بوده است. در سال ۹۴ به ۳ هزارو ۳۸۰ میلیارد تومان رسیده و از ابتدای سال ۹۵ تنها حدود ۱۳۰۰ میلیارد تومان به این وزارتخانه داده اند. او گفته است که رشد بودجه وزارت بهداشت از ۱۲ درصد به ۹ درصد کاهش یافته است.  دعوا بر سر چیست؟  انتقاد وزیر بهداشت این است که در ایران ۲۷۲۸ صندوق به اسم بيمه وجود دارد که بايد به یک صندوق تبدیل شوند و تمام پول ها به آن ریخته شود تا به گفته او قدرت خریدش بالا برود. او در فروردین ماه سال جاری گفته بود از آن جا هرکدام از این صندوق ها در دست یکی از مسئولان امور است، «نمی خواهيم اين اتفاق برای مان بيفتد. می گوييم اگر اين صندوق را تعطيل كنيم هم اختيار پول از ما گرفته شده و می دهند به كسی كه صندوق اصلی دستش است و هم اينكه ساختمان مان تعطيل می شود، اداره مان، پرسنل مان، ميزمان، ماشين مان.»  بیشتر بخوانید: وزیر تعاون: یک میلیون نفر در طرح بیمه رایگان ثبت نام کرده اند  به عبارتی دعوا بر اساس قانون تجميع بيمه های درمانی است و دعوای دو وزراتخانه بر سر این است که هزینه درمان بیماران چگونه باید تامین شود. وزیر بهداشت می گوید طبق قانون بیمه مکلف است ۶۰ درصد پرداخت های درمان بیماران را بر عهده گیرد و ۴۰ درصد آن را ظرف سه ماه بپردازد و در صورت تأخیر، جریمه دهد. او به بدهی های بالا به کسانی که خدمات درمانی داده اند اشاره کرده و می گوید «الان نزدیک ۱۰۰۰ میلیارد تومان باید به کسانی که خدمت و دارویش را فروخته و به پزشکی که یک سال پول نداده ام.»  ظلم بزرگ  سازمان بیمه سلامت ایران در تاریخ اول مهر ماه سال ۹۱ تشکیل شد تا با تجمیع سازمان های بیمه گر خدمات پایه سلامت به طور یکسان به تمامی مردم در قالب یک سازمان ارایه شود و دیگر کسی بدون پوشش بیمه درمان نباشد. به عبارتی «با تجمیع منابع مالی سلامت، رفع هم پوشانی بیمه های درمانی، برقراری عدالت اجتماعی در بخش سلامت، تامین پوشش کامل بیمه سلامت، یکسان سازی سیاست ها و روش های اجرایی حوزه بیمه سلامت، تشکیل امور مراکز طرف قرارداد، تشکیل پرونده سلامت، فعال سازی نظام ارجاع و پزشک خانواده و کاهش سهم مردم از هزینه های درمان به ۳۰ درصد» محقق شود. اما به گفته وزیر بهداشت این امر تا به امروز عملیاتی نشده است.  وزیر بهداشت در سخنان امروز خود از ظلم بزرگی گفته است که در ۱۲ سال اخیر بر مردم تحمیل شده و آن دادن سلامت مردم به دست بنگاه اقتصادی به نام وزارت رفاه  است.  او همچنین انتقاد کرده است: «در طول ۳۰ سال گذشته سهم درمان کارگرانی که سنگشان را به سینه می زنند، خرج درمان آن ها نشده است. در همین یک سال گذشته از کارگر پول گرفتند اما برای درمان کارگران هزینه نکردند و اکنون هم  ۱۱ هزار میلیارد تومان بدهی دارند. حال من که نمی توانم درب بیمارستان را ببندم، یا وزیر نیرو نیستم که پروژه ام را تعطیل کنم.»  بیشتر بخوانید:اخطار، جریمه و پلمپ بیمارستان ها و کلینیک های غیرمجازمنشور حقوق شهروندی حسن روحانی که حاوی برخی وعده‌های او برای رعایت حقوق شهروندی است، به سرعت با واکنش محافظه‌کاران روبرو شد. آیت‌الله یزدی از این منشور به عنوان تبلیغات انتخاباتی یاد کرد و آن را خلاف قانون دانست.به گزارش خبرگزاری مهر، آیت الله محد یزدی، رئیس جامعه مدرسین قم روز پنج شنبه (۲۲ دسامبر۲ دی) در دیدار با مسئولان بسیج جموری اسلامی به منشور حقوق شهروندی که به تازگی حسن روحانی، رئیس جمهور از آن به عنوان خط مشی دولت خود نام برد، واکنش نشان داد. او گفت که یکایک ۱۲۰ بند تنظیم شده در این منشور را خوانده و دریافته است که در آن یک کلمه از اصل ۴ قانون اساسی، سخنی به میان نیامده است.  براساس اصل ۴ قانون اساسی تمام قوانین کشور بایستی برابر مقادیر اسلامی باشد. به گفته آیت الله یزدی: «اگر این منشور، لایحه است باید به مجلس برود و آنگاه در شورای نگهبان بررسی شود و اگر مصوبه دولت است، باید طبق قانون به رئیس مجلس بدهند تا بررسی شود که مفاد آن بر خلاف قانون اساسی نباشد.»  خشم محافظه کاران  آن چه در سخنان رئیس جامعه مدرسین قم به چشم می خورد، خشم او از طرح علنی این منشور از سوی حسن روحانی است. رئیس جمهور روز ۲۹ آذر در همایش قانون اساسی و حقوق ملت از منشوری با ۱۲۰ ماده رونمایی کرد. او به اصول ۱۲۱ و ۱۱۳ قانون اساسی اشاره کرد و گفت: «مسئولیت اجرا و پاسداری از قانون اساسی بر عهده رئیس جمهور است.»  بیشتر بخوانید:حمایت رفسنجانی از منشور حقوق شهروندی روحانی  مفاد منشور حقوق شهروندی را حسن روحانی طی مبارزات انتخاباتی خود مطرح کرده بود. منشوری که به گفته او قرار است حق حیات، صلح و امنیت شهروندان را تامین کند. او گفت که برای تحقق منشور حقوق شهروندی، همکاری، حسن تعامل و ارتباط سازنده با مجلس شورای اسلامی، قوه قضاییه، مجمع تشخیص مصلحت نظام، شورای نگهبان، سازمان صداوسیما، نیروهای نظامی و انتظامی، شوراهای اسلامی شهر و روستا و شورای عالی استان ها و سایر نهادها را مورد توجه جدی قرار می دهد.  تبلیغات انتخاباتی؟  رئیس جمهوری ایران در آخرین سال زمامداری به نابسامانی های بسیار اقتصادی و اجتماعی و به فساد گسترده در کشور اشاره کرد. همین امر نیز این شبهه را تقویت کرده است که این کار می تواند یک حربه تبلیغاتی باشد. این که او چگونه می خواهد در این فرصت کوتاه به حداقلی از این منشور عمل کند، یک سوال است. اما سوال مهم تر این است که کدامیک از نهادها و ارگان های سیاسی، نظامی و قضایی جمهوری اسلامی در فسادی که روحانی از آن نام می برد، دست ندارند. رسانه های رسمی ایران سرشار از اتهامات متقابل مجلس، قوه مجریه و قوه قضاییه به یکدیگر و به ارگان های نظامی جمهوری اسلامی است.  بیشتر بخوانید:«منشور حقوق شهروندی نیازمند گفت وگوی ملی است»  اما جوهر منشور حقوق شهروندی هنوز خشک نشده که محافظه کاران نه فقط به محتوای آن، که حتی به شکل ارائه آن هم به شدت اعتراض دارند.  آیت الله یزدی در سخنان خود خطاب به اعضای بسیج گفته است: «برای اولین بار است که در انقلاب اسلامی چنین منشوری در کشور به طور مستقیم به مردم ابلاغ می شود و متأسفانه قیدوبندها را برداشته و به قانون اساسی توجه نکرده اند.»  بیشتر بخوانید:اصلاحات پیشنهادی زنان بر منشور حقوق شهروندیشکایت علی مطهری نماینده مجلس از دادستان مشهد به دلیل بر هم زدن سخنرانی او، به دادگاه ویژه روحانیت ارجاع شد. این در حالی‌ست که متهم روحانی نیست و تنها در گذشته تحصیلات حوزوی داشته است.وکیل علی مطهری اعلام کرد که پرونده شکایت موکل او از دادستان مشهد به دلیل برهم زدن برنامه سخنرانی او در این شهر به دادگاه ویژه روحانیت ارجاع شده است.  مصطفی ترک همدانی ضمن اعلام این خبر افزود که متهم (دادستان مشهد) کت و شلواری و بدون عبا وعمامه است و تنها تحصیلات حوزوی داشته است.  این وکیل دادگستری همچنین تصریح کرد: «به نظر من اراده و قصد امام خمینی در دستور تاسیس دادگاه های ویژه روحانیت، رسیدگی ویژه تر و سریع تر به اتهامات کسانی است که روحانی بوده و یا عمامه را وسیله ارتکاب جرم کرده اند.»  بیشتر بخوانید: جزئیات تازه از پشت پرده لغو سخنرانی مطهری در مشهد  این در حالی است که دادستان مشهد اصلا روحانی نیست و بر اساس ماده ۱۶ آیین نامه دادگاه ویژه روحانیت، روحانی به کسی اطلاق می شود که ملبس به لباس روحانیت باشد یا در حوزه مشغول تحصیل باشد یا اگر به کار دیگری مشغول است عرفا روحانی محسوب گردد.  با ارجاع این پرونده به دادگاه ویژه روحانیت، متهم عملا از شمول بسیاری از مواد قانونی آیین دادرسی کیفری خارج می شود. همچنین علی مطهری به عنوان شاکی باید یک وکیل روحانی مورد تایید دادگاه ویژه روحانیت اختیار کند و نمی تواند با وکیل غیرروحانی در دادگاه حاضر شود.  علی مطهری، نماینده تهران در مجلس شورای اسلامی قرار بود روز یک شنبه (۳۰ آبان ۲۰ نوامبر) در مراسم اربعین در مشهد سخنرانی کند اما سخنرانی او به دلایل ناروشنی لغو شد. بنا به گزارش خبرگزاری های داخلی دادستانی مشهد دستور لغو سخنرانی آقای مطهری را صادر کرده بود.سال میلادی با اجرایی شدن برجام آغاز شد و در روزهای پایانی شاهد تمدید قانون تحریم‌های ایران توسط آمریکا بود. رهبر جمهوری اسلامی این اقدام آمریکا را نقض آشکار برجام می‌داند.در روزهایی که نمایندگان ایران و ۶ قدرت جهانی مشغول سوهان کاری نهایی توافق هسته ای بودند عکس هایی از محمدجواد ظریف، وزیر خارجه در رسانه ها منتشر شد که در بالکن هتل کوربورگ با چهره ای خسته اما خندان و خشنود، متن توافق را به خبرنگاران نشان می داد.  برخی دیپلمات های غربی روایت کرده اند، شبی که توافق هسته ای نهایی شد (۲۳ تیر ۹۴ ۱۴ ژوئیه)، جان کری، همتای آمریکایی ظریف در جمع مذاکره کندگان با صدایی لرزان، از این که جلوی یک جنگ احتمالی با گفت وگو گرفته شده چنان احساساتی صحبت کرد که اشک در چشمان اغلب حاضران جمع شده بود.  روایتی از این ماجرا را وندی شرمن، معاون سیاسی جان کری، ۲۳ اردیبهشت امسال در سخنرانی خود در موسسه بیکر بازگو کرده است.  بازخوانی مواضع برجامی خامنه ای  حدود ۶ ماه پس از نهایی شدن توافق هسته ای میان ایران و کشورهای ۱+۵، سرانجام در روزهای ابتدایی سال جاری میلادی (۲۶ دی ۹۴ ۱۶ ژانویه) اجرای برنامه جامع اقدام مشترک (برجام) آغاز شد.  برجام در داخل و خارج ایران و آمریکا منتقدان و مخالفان زیادی دارد که پرداختن به انگیزه ها و استدلال های آنها در یک نوشته مختصر ممکن نیست.  برای مرور سرنوشت پرونده هسته ای ایران در سالی که به پایان خود نزدیک می شود، می توان به بررسی موضع گیری های رهبر جمهوری اسلامی، علی خامنه ای درباره مذاکرات و نتایج آن پرداخت.  مذاکرات هسته ای ایران و شش قدرت جهانی بدون موافقت خامنه ای امکان پذیر نبوده و چنانکه مذاکره کنندگان ایرانی در مناسبت های مختلف تاکید کرده اند هیچ توافقی بدون اطلاع و تائید او صورت نگرفته است.  حسن روحانی در مراسم روز دانشجو گفته است: «ما هیچ قدمی در مسئله برجام برنداشتیم مگر آنکه با مقام معظم رهبری مشورت کردیم.»  او با اذعان به این که در مقام عمل جایی کم و کسر آوردیم تصریح کرد که در مسئله برخورد با نقض برجام هیچ اختلافی میان دولت، مجلس و خامنه ای وجود ندارد.  علی لاریجانی، رئیس مجلس نیز ۲۵ آذرماه بر نقش خامنه ای در تصمیم گیری های کلان تاکید کرد و گفت: «در همه بحران ها نظیر مسأله هسته ای رهبری با فکر و درایت موضوع را پیش بردند.»  بر این اساس، بازخوانی موضع گیری های برجامی رهبر جمهوری اسلامی در یک سال گذشته، می تواند تا حدودی تمایل یا نیاز ایران به پایبندی به توافق هسته ای را آشکار کند.  بیشتر بخوانید: خامنه ای: برای برجام هزینه سنگینی پرداختیم  اعتراف به هزینه سنگین برجام  اظهارات خامنه ای نشان می دهد که ایران در موارد بسیاری نتوانسته خطوط قرمزی را که او ترسیم کرده رعایت کند و به اهداف تعیین شده دست یابد.  او که بارها، برداشته شدن تمام تحریم ها را شرط توافق هسته ای عنوان کرده بود چند روز پس از اجرایی شدن برجام در نامه ای به رئیس جمهور حسن روحانی اعتراف می کند که اجرای برجام تنها رفع بخشی از آن تحریم های زورگویانه کشورهای غربی را در پی خواهد داشت.  خامنه ای همچنین اقرار کرده که در برابر آنچه در این معامله به دست آمده، هزینه های سنگینی پرداخت شده است.  او پیشتر نیز خواستار آن شده بود که رئیس جمهور آمریکا و اتحادیه اروپا به طور کتبی تصریح کنند با اجرای برجام تحریم ها به طور کلی برداشته می شود.  برخلاف این تاکیدها، توافق هسته ای و برجام فقط به تعلیق و لغو گام به گام تحریم هایی مربوط می شود که به خاطر فعالیت های هسته ای علیه جمهوری اسلامی اعمال شده و ارتباطی به تحریم های غیرهسته ای ندارد.  بیشتر بخوانید: رویارویی موافقان و مخالفان برجام در سال روز توافق هسته ای  تکرار اتهام نقض برجام به آمریکا  رهبر جمهوری اسلامی در چند مورد آمریکا را متهم به نقض برجام کرده و در مواردی هشدار داده که این کار با عکس العمل ایران روبرو خواهد شد؛ با این حال آژانس بین المللی انرژی اتمی در گزارش اخیر خود تائید کرده که ایران به همه تعهدات خود پایبند بوده است.  خامنه ای مهرماه سال گذشته نیز در نامه ای به حسن روحانی نوشته بود که هرگونه اظهار نظر مقامات آمریکا و اتحادیه اروپا مبنی بر این که ساختار تحریم ها باقی خواهد ماند، به منزله ی نقض برجام است.  برخلاف این شرط، حفظ ساختار تحریم ها در خود توافق هسته ای گنجانده شده و چنان چه ایران به تعهدات خود عمل نکند محدودیت ها علیه این کشور می تواند طی ۶۵ روز دوباره اعمال شود.  در هفته های پایانی سال ۲۰۱۶ مسئله تمدید قانون تحریم های ایران (آیسا) که تقریبا با رأی اکثریت مطلق نمایندگان مجلس و سنای آمریکا به تصویب رسید از دیگر مواردی بود که بار دیگر بحث نقض برجام را به میان کشید.    خامنه ای و فرمان توقف برجام  قانون یادشده دو دهه پیش تصویب شد  و با رأی قاطع کنگره آمریکا، بدون امضای رئیس جمهور، باراک اوباما نیز برای یک دهه دیگر تمدید شده است.  خامنه ای پس از تصویب تمدید آیسا گفته بود: «اگر این تمدید اجرایی و عملیاتی شود ، قطعا نقض برجام خواهد بود و ایران در مقابل آن واکنش نشان خواهد داد.»  شماری از مقام های ارشد آمریکایی، از جمله جان کری گفته اند که تمدید این قانون تاثیری در کاهش تحریم ها علیه ایران مطابق توافق هسته ای نخواهد داشت.  در یکی از نامه های خامنه ای به روحانی تاکید شده که در دوره اجرای برجام وضع هرگونه تحریم در هر سطح و به هر بهانه ای، از جمله بهانه های تکراری و خودساخته ی تروریسم و حقوق بشر توسط هر یک از کشورهای طرف مذاکرات، نقض برجام محسوب می شود و دولت موظف است اقدام های لازم را انجام دهد و فعالیت های برجام را متوقف کند.  بیشتر بخوانید: خامنه ای: به نقض برجام قطعا واکنش نشان می دهیم  نمایش اقتدار یا اقدام نمایشی؟  در یک سال گذشته رهبر جمهوری اسلامی چند بار، برخی اقدام های آمریکا را نقض برجام اعلام کرده، بدون آنکه دولت اقدام های برجامی را مطابق خواسته او متوقف کرده باشد.  حسن روحانی ۲۳ آذر ماه در واکنش به تمدید آیسا در نامه ای به وزیر خارجه دستور داد نسبت به اجرای مراحل پیش بینی شده در برجام برای رسیدگی به موارد نقض، اقدام نموده و دیگر پیگیری های حقوقی و بین المللی لازم را نیز به طور جدی معمول دارد و نتیجه را ظرف یک ماه به او گزارش کند.  رئیس جمهور در نامه ی دیگر علی اکبر صالحی، رئیس سازمان انرژی اتمی را مامور کرده که در واکنش به نقض برجام از سوی آمریکا برنامه ریزی برای طراحی و ساخت پیشران هسته ای و مطالعه و طراحی برای تولید سوخت آنها را پیگیری کند.  رسانه های داخلی حامی دولت از نامه روحانی پشتیبانی کرده اند و برخی رسانه های مخالفت، از جمله روزنامه کیهان معتقدند دستورات او بوی دور زدن موضوع و نمایشی بودن می دهد زیرا مطالعه برای ساخت پیشران هسته ای تکلیفی است که مجلس ۱۴ ماه پیش برای دولت تعیین کرده و نمی تواند دستور قاطع به اقدام عملی تلقی شود.  برخی کارشناسان اعتقاد دارند بسیاری از اقدام های آمریکا، از جمله در واکنش به آزمایش های موشکی سپاه ناقض برجام نیست و به مسائلی مربوط می شود که موضوع مذاکره میان ایران و کشورهای ۱+۵ نبوده است.  بر این مبنا تکرار اتهام نقض برجام به آمریکا و تهدید به واکنش متقابل از سوی خامنه ای، با هر انگیزه ای انجام شود، با ادامه پایبندی ایران به تعهدات برجامی، نه باورپذیر است و نه نشانه ی اقتدار.حسن روحانی، رئیس جمهور ایران در سفری یک ‌روزه به قزاقستان با نورسلطان نظربایف، رئیس‌جمهور این کشور دیدار و گفت‌وگو کرد. در این ملاقات مقرر شد دو کشور دور جدیدی از روابط بانکی را آغاز کنند.روز پنج شنبه ۲ دی (۲۲ دسامبر) حسن روحانی رئیس جمهوری ایران برای انجام یک سفر یک روزه به آستانه پایتخت قزاقستان رفت. به گزارش خبرگزاری جمهوری اسلامی ایران، ایرنا، روحانی در این سفر با همپای قزاقستانی خود نورسلطان نظربایف دیدار و گفت وگو کرد.  در جریان این دیدار و در جلسه ای مشترک با حضور مسئولان بانکی دو کشور قرار شد که ایران و قزاقستان دور جدیدی از روابط بانکی را آغاز کنند، از جمله افتتاح سریع تر شعبه های بانکی و آغاز مبادلات گسترده بانکی.  رئیس  جمهور ایران در جریان این دیدار همچنین درباره کریدور جاده ای و ریلی جنوب و شمال، همکاری های ترانزیتی ایران و قزاقستان و به ویژه اتصال راه آهن قزاقستان به ایران از طریق اینچه برون صحبت کرد.  بیشتر بخوانید: سفر نتانیاهو به آذربایجان و قزاقستان و سکوت ایران  حسن روحانی تاکید کرد که شرکت های بخش خصوصی ایران علاقه مند به همکاری در زمینه های انرژی، کشاورزی، راه سازی و خدمات فنی – مهندسی با بخش خصوصی قزاقستان هستند.  او همچنین از ارائه ویزاهای جمعی برای گردشگران و تاجران قزاق در آینده نزدیک خبر داد.  رئیس جمهور قزاقستان نیز در این دیدار ایران را مهم ترین کشور دوست برای قزاقستان در جهان اسلام دانست و خواهان گسترش همکاری های دو کشور به خصوص در حوزه دریای خزر شد.  نظربایف از ایده همکاری بخش خصوصی دو کشور استقبال فراوان کرد و گفت از آن حمایت می کند و در این زمینه مصمم است.  رییس جمهوری قزاقستان همچنین از طرح راه اندازی پرواز مستقیم میان تهران و آستانه برای توسعه مناسبات گردشگری خبر داد.رئیس سازمان بهزیستی ایران اعلام کرده که ۲۰۰ هزار نفر در کشور دارای اختلالات روانی مزمن هستند. افراد بدون همسر بیشتر از بقیه در معرض بیما‌ری‌های روانی هستند و نیز رابطه‌ای مستقیم بین فقر و این اختلالات وجود دارد. آخرین آمار درباره افراد مبتلا به اختلالات روانی در ایران در کنگره بین المللی توسعه مطالعات اجتماعی سلامت از سوی رئیس سازمان بهزیستی اعلام شد.   به گزارش خبرگزاری کار ایران، ایلنا، در حال حاضر حدود ۲۰۰ هزار نفر در ایران مبتلا به اختلالات روانی مزمن هستند. محسن بندپی ضمن اعلام این آمار گفت که زنان ۱۳ درصد بیش از مردان در معرض این اختلالات و نیز افسردگی قرار دارند. پیشتر اما مدیرکل سلامت روان وزارت بهداشت، میزان بیماری های روانی میان زنان را حدود ۶ درصد بیشتر از مردان دانسته بود.  بر اساس این آمار همچنین افرادی که همسرانشان فوت شده یا طلاق گرفته اند بیش از سایرین در معرض بیماری های روانی قرار دارند.  بیشتر بخوانید: اختلالات روانی در میان ایرانی ها و آمار خوشبینانه وزیر بهداشت  رئیس سازمان بهزیستی همچنین اعلام کرد که بر اساس تحقیقات انجام شده ۷۰ درصد همبستگی مثبت بین فقر و اختلالات روانی شایع وجود دارد. آقای بندپی بر این اساس تاکید کرد که این مسئله بایستی در اولویت های دولت برای امر سلامت قرار بگیرد.  بر اساس تحقیقات انجام شده ۵۰ درصد اختلالات روانشناختی در زیر سن ۱۴ سالگی و ۷۵ درصد آن در زیر سن ۲۴ سالگی آغاز می شود. رئيس سازمان بهزیستی همچنین افزود که ایران شاهد شیوع افسردگی در دهک های ۱۰ تا ۱۵ سال جامعه است.  در اردیبهشت ماه امسال وزیر بهداشت ایران اعلام کرده بود که ۱۲ درصد از مردم ایران دچار افسردگی هستند. دو ماه پیش از آن در اسفند ماه دکتر احمد جلیلی، رئیس منتخب انجمن علمی روانپزشکان در ایران، آمار جدید بیماران روانی در ایران را ۲۵ درصد افراد بزرگسال ذکر کرده بود.تازه‌ترین آمار نشان می‌دهد که علی‌رغم ابراز نگرانی رهبر ایران همچنان بخش بزرگی از دانشجویان در رشته‌های علوم انسانی تحصیل می‌کنند. برخی کارشناسان معتقدند که تحصیل دانشجویان در این رشته‌ها ارتباطی به علاقه آن‌ها ندارد.بر اساس تازه ترین آمار وزارت علوم ایران، از میان بیش از ۴ میلیون دانشجوی مشغول به تحصیل، بیش از ۴۶ درصد در گروه علوم انسانی تحصیل می کنند. رشته های مربوط به فنی مهندسی با بیش از ۳۰ درصد در رتبه بعدی قرار دارند.  گروه هنر با نزدیک به ۸ درصد، علوم پایه ۵۹ درصد و علوم پزشکی با ۵۷ درصد در رده های بعدی قرار دارند. ۴۳ درصد دانشجویان نیز در گروه کشاورزی و دامپزشکی تحصیل می کنند.  مقایسه این ارقام با آمار دانشجویان دانشگاه های آلمان قابل توجه است. در آلمان بیش از دو میلیون و ۷۵۰ هزار دانشجو در نیمسال دوم ۲۰۱۵۲۰۱۶ ثبت نام کرده اند. از این تعداد کمی بیش از ۱۲ درصد در رشته های علوم انسانی تحصیل می کنند.  در تقسیم بندی رشته ها در آلمان حقوق، اقتصاد و علوم اجتماعی جزو علوم انسانی محسوب نمی شوند. ۳۷۵ درصد از دانشجویان در این رشته ها تحصیل می کنند.  ۲۷ درصد از دانشجویان نیز در رشته مهندسی، ۱۱ درصد در رشته ریاضیات و علوم طبیعی تحصیل می کنند. دانشجویان پزشکی و دانش بهزیستی نیز ۶ درصد کل دانشجویان را تشکیل می دهند.  بر اساس این آمار شمار دانشجویان رشته های علوم انسانی، علوم اجتماعی، حقوق و اقتصاد نزدیک به ۵۰ درصد کل دانشجویان مشغول به تحصیل است.  نگرانی رهبر ایران از علوم انسانی  ابراز نگرانی در مورد تعداد بالای دانشجویان علوم انسانی از سوی آیت الله خامنه ای، رهبر جمهوری اسلامی در شهریورماه ۱۳۸۸ در دیدار با استادان دانشگاه های مختلف مطرح شد.  او در این سخنان گفت که از میان سه و نیم میلیون نفر از دانشجویان دانشگاه های مختلف حدود دو میلیون نفر دانشجویان رشته های علوم انسانی هستند.  بیشتر بخوانید:تاکید دوباره خامنه ای بر مهندسی فرهنگی و تحول علوم انسانی   رهبری جمهوری اسلامی با بیان اینکه این آمار انسان را نگران می کند افزود: «ما در زمینه         ی علوم انسانی، کار بومی، تحقیقات اسلامی چقدر داریم؟ استاد مبرزی که معتقد به جهان         بینی اسلامی باشد و بخواهد جامعه         شناسی یا روانشناسی یا مدیریت یا غیره درس بدهد، مگر چقدر داریم، که این همه دانشجو برای این رشته         ها می گیریم؟»  خامنه ای با انتقاد از اینکه مبنای علوم انسانی مبتنی بر فلسفه مادی است، افزود: «در واقع شکاکیت و تردید و بی اعتقادی به مبانی الهی و اسلامی و ارزش های خودمان را در قالب های درسی به جوان ها منتقل کنیم؛ این چیز خیلی مطلوبی نیست.»  اعتراضات ۸۸ و اسلامی کردن علوم انسانی  پیگیری اسلامی کردن علوم انسانی و سخنان رهبر جمهوری اسلامی چند ماه پس از اغاز اعتراض ها به نتایج دهمین انتخابات ریاست جمهوری در سال ۱۳۸۸ وارد مرحله تازه ای شد.  یک کارشناس مسایل سیاسی در تهران به دویچه وله می گوید تا قبل از اتفاقات سال ٨٨ ، حاکمیت سعی داشت با ایجاد دانشکده های موازی و تغییر در ریاست و کادر دانشگاه ها، آنها را تحت کنترل و در خدمت تئوری سازی خود در بیاورد.  او می افزاید: «عملا اتفاقات ٨٨ و متهم ردیف اول آن ماکس وبر باعث شد که حاکمیت به این نتیجه برسد که جز زیر و رو کردن این رشته ها به نتیجه ای نمی رسد.»    این کارشناس به دادگاه سعید حجاریان و اعترافات اجباری او در دادگاه اشاره می کند و می گوید: «این اعترافات نمایان کننده ی نگاه حاکمیت است. در شهریورماه ٨٨ ،شورای انقلاب فرهنگی آیین نامه شورای تخصصی تحول و ارتقای علوم انسانی را تصویب کرد.»  در پی تصویب این آیین نامه، ظرفیت رشته های علوم انسانی ثابت ماند و در برخی رشته ها کاهش یافت با وجود این همچنان نزدیک به نیمی از ظرفیت دانشگاه ها به رشته های علوم انسانی اختصاص دارد.  بومی سازی و فضای باز به جای تئوری توطئه  پویان فخرایی کارشناس مسایل سیاسی نیز معتقد است مسئله بومی سازی یا غربی زدایی از علوم انسانی، دغدغه ذهنی صرف نیست: «این یک مسئله جدی آکادمی است که روی آن کار شده و نتایجی هم داشته است.»  او در این باره به دویچه وله فارسی گفت: «شما خاورمیانه را با مدل غربی دولتملت نمی توانید تحلیل کنید و بفهمید. وقتی لیبی قرار است تحلیل بشود باید به جای ملت، نهاد قبیلهعشیره و شیوه تقسیم قدرت بین قبایل فهمیده شود. یا در مالزی نهادهای سیاسی بر پایه ایدئولوژی تشکیل نمی شوند بلکه نژاد مسئله اصلی آنهاست.»  به باور این کارشناس مسایل سیاسی درک این جوامع نیازمند مطالعات بر پایه مفاهیمی است که از دل خود این جوامع بیرون می آیند و مدل های غربی برای فهمیدن آن ها راه به جایی نخواهند برد.  فخرایی تصریح می کند: «اما گذشته از درستی دغدغه، برخورد حاکمیت در ایران بر پایه یک تئوری توطئه و غربی ستیزی بوده و این نگاه وجود داشته که با برخورد امنیتی به دنبال بومی سازی بروند. در حالی که نگاه بومی به علوم انسانی نیازمند یک بینش است.»  بیشتر بخوانید:محدود کردن علوم انسانی به مدارس ایران نیز رسید  او می افزاید: «ضرورت این تغییر باید حس شود و وقوع آن یک اتفاق فرهنگی است. با بخشنامه و دستور سیاسی، برخورد امنیتی و یا معامله اقتصادی این تغییر رخ نخواهد داد.»  این کارشناس مسایل سیاسی با بیان اینکه در مرحله فعلی هنوز به نظر نمی رسد که فضای آکادمیک در ایران به ضرورت این تغییر نگاه رسیده باشد، می افزاید: «به نظرم برای رسیدن به این مرحله، اتفاقا باید درهای دانشگاه را باز کرد، تعاملات علمی بین ایران، خاورمیانه، غرب و شرق باید افزایش پیدا کند. تسلط به زبان های دیگر باید گسترش پیدا کند. در نهایت در یک فضای باز ضرورت تغییر حس و این بینش ایجاد خواهد شد.»  طیف گسترده رشته های علوم انسانی  در ایران علوم انسانی طیف گسترده ای از رشته ها را در بر می گیرد. از رشته علوم قرآن و حدیث، فقه و حقوق تا فلسفه، جامعه شناسی، اقتصاد و صنعت چاپ و بانکداری.  یک کارشناس مسایل اقتصادی در تهران در گفت وگو با دویچه وله فارسی گفت پایه گذاری رشته های دانشگاهی در ادامه سه گرایش دبیرستانی یعنی انسانی، تجربی و ریاضی بازمی گردد: «سال ها شما با دیپلم هر رشته تنها در کنکور آن رشته می توانستید ثبت نام کنید. سال ها بعد، ابتدا رشته زبان های خارجه جدا شد و میان رشته ای شد. »  او می افزاید: «بعدتر به دیپلم های ریاضی و تجربی اجازه داده شد در رشته های اقتصاد و مدیریت و حسابداری نیز ثبت نام کنند. در نهایت کلا محدودیت در تمامی رشته های انسانی برداشته شد.»  گرایش اجباری دانشجویان به علوم انسانی  به گفته این کارشناس اقتصادی طرح مساله گرایش بالا به رشته های علوم انسانی با واقعیت همخوانی ندارد. به گفته او به غیر از یک موج نخبه گرا در اوایل دهه ۱۳۸۰، افزایش تعداد دانشجویان علوم انسانی ارتباطی به علاقه دانشجویان ندارد.  به نظر می رسد که توسعه ظرفیت دانشگاه ها افزایش دانشجویان را به دنبال داشته است. به باور این کارشناس اقتصادی راحت ترین و کم هزینه ترین رشته برای افزایش ظرفیت، رشته های علوم انسانی هستند: «این رشته بر خلاف رشته های تجربی و فنی نیازمند آزمایشگاه و تجهیزات گران قیمت نیست. کم هزینه ترین اساتید نیز استادان رشته های علوم انسانی هستند.»  او همچنین معتقد است افزایش ظرفیت باعث شد که فارغ التحصیلان از دانش کافی برخوردار نباشند: «دهک های پایین تر دانش آموزان از لحاظ استعداد وارد رشته انسانی می شوند. بعد تکرار این چرخه در ۵۰ سال اخیر باعث شده که مدام چرخه اساتید ضعیف تر و دانشجویان ضعیف تر شکل بگیرد.»  این کارشناس اضافه می کند: «نداشتن پیش زمینه ذهن تحلیل گر باعث می شود که صرفا حافظ متون علوم انسانی باشند تا دارای قدرت سنجش، ارزیابی و تحلیل.»  به گفته او اندک تحولات مثبت در رشته های انسانی اغلب توسط استادانی با پایه تحصیلی ریاضی و فنی وارد این حوزه شده است.جواد کریمی قدوسی، از نمایندگان اصولگرای مجلس مدعی شده است که محمد جواد ظریف در جلسه‌ای گفته است که در موضوع برجام اشتباه کرده‌ایم و مسئولیت آن را قبول می‌کنم. وزارت خارجه می‌گوید که این نماینده اصلا در جلسه نبوده است.جواد کریمی قدوسی، نماینده محافظه کار و عضو کمیسیون امنیت ملی و سیاست خارجی مجلس، به خبرگزاری مهر گفته است که محمدجواد ظریف، وزیر خارجه ایران، در جلسه این کمیسیون در روز دوشنبه (۱۹ دسامبر۲۹ آذر) پیرامون نقض عهد آمریکا در اجرای برجام گفته است که من اعتراف می کنم که اشتباه کردم و به حرف جان کری اعتماد کردم، اگر استراتژی خودم را دنبال می کردم، اکنون با مشکل مواجه نمی شدم، می پذیرم که اشتباه کردم و مسئولیت  آن را قبول می کنم.»  عضو کمیسیون امنیت ملی و سیاست خارجی مجلس اضافه کرد: «آقای ظریف این نکته را هم در کمیسیون گفت که قبلاً جان کری و ارنست مونیز به ما گفتند که اگر قانون داماتو به سنا برود، ما روش هایی داریم که جلوی آن را بگیریم.»  بیشتر بخوانید:ظریف خواستار رسیدگی کمیسیون برجام به تمدید تحریم ها شد  بنا بر ادعای او وزیر خارجه ایران هم چنین گفته است که «اخیراً مسئولیت جزئیات مذاکرات را هم به گردن رهبر معظم انقلاب انداخته اند، در حالی که حضرت آقا بارها تأکید کردند که در جزئیات مذاکرات دخالت نمی کنند.»  روز دوشنبه این هفته (۲۹ آذر ۱۳۹۵) وزیر خارجه ایران برای توضیح درباره مسائلی که برجام مطرح است در نشست کمیسیون امنیت ملی و سیاست خارجی مجلس شرکت کرد. محتوای آن چه در این جلسه گذشته، قرار بود محرمانه باشد و انتشار بیرونی پیدا نکند. اما بنا بر خبرها روز چهارشنبه (۲۱ دسامبر۲۳ آذر) جواد کریمی قدوسی بخشی از اظهارات منتسب به ظریف را در برگه های چاپ کرده و در اختیار خبرنگاران قرار داده است.  بیشتر بخوانید:روحانی در دیدار با آمانو: تمدید تحریم ها مغایر با برجام است  خبرگزاری ایسنا نوشته است که حسین نقوی حسینی، سخنگوی کمیسیون امنیت ملی و سیاست خارجی مجلس پاسخ درباره صحت یا عدم صحت ادعاهای جواد کریمی قدوسی نداده است.  واکنش وزارت خارجه  بهرام قاسمی سخنگوی وزارت خارجه ایران در واکنش به اظهارات جواد کریمی قدوسی گفته است که «نامبرده از قضا در آن جلسه حضور نداشتند و نقل قول ایشان از سخنان وزیر امور خارجه کاملا نادرست، مخدوش و گزینشی است و به منظور بهر ه  برداری های خاص تحریر و تنظیم شده است.»  او تاکید کرده است که آنچه از وزیر خارجه نقل شده است، «با راستی سخنان وزیر امور خارجه در تضاد کامل قرار دارد.»  برجام مخالفان زیادی در میان طیف محافظه کاران در ایران دارد و از هنگام تمدید تحریم های آمریکا، این مخالفان دولت و وزارت خارجه را بیش از همیشه تحت فشار گذاشته اند.تنها نخبگان علمی ایران را ترک نمی‌کنند. نمایندگان مجلس ایران عقیده دارند اگر دولت برای معیشت و رفاه ورزشکاران زبده چاره‌اندیشی نکند، نمی‌تواند از مهاجرت بهترین ورزشکاران جلوگیری کرد.برخی از بهترین ورزشکاران ایران در رشته های مدال آور تکواندو و کشتی فرنگی در چند سال گذشته به خارج مهاجرت کرده اند. آنها به جای ایران برای کشورهایی مانند آذربایجان افتخارآفرین می شوند.  آمادگی یک ورزشکار برجسته ایرانی برای مهاجرت از ایران به این بحث دامن زده است. محمد باقری معتمد، یکی از بهترین ورزشکاران ایرانی که جوایز و مدال های بسیاری در رشته تکواندو به دست آورده، قصد دارد ایران را ترک کند.  در همین رابطه خبرگزاری خانه ملت ارگان خبری مجلس شورای اسلامی با چند نماینده مجلس گفت وگو کرده است.  نمایندگان مجلس ابراز تأسف می کنند که مهاجرت برخی از ورزشکاران برجسته باعث تضعیف موقعیت ایران در جهان ورزش شده است.  صدیف بدری، نماینده مردم اردبیل و عضو فراکسیون ورزش مجلس، گفته است که دولت باید در جهت معیشت و اشتغال ورزشکاران تلاش کند. او می گوید: «اگر در زمینه حل مشکلات، معیشت و اشتغال نخبگان ورزشی و علمی در کشور فکر اساسی نداشته باشیم، در آینده ای نه چندان دور از کشور فرار می کنند چنانچه تاکنون این اتفاق در بسیاری از رشته های ورزشی از جمله کشتی و تکواندو و ... افتاده است.»  بیشتر بخوانید: سیر مهاجرات ورزشکاران به آذربایجان به تکواندو رسید  بی توجهی به نخبگان ورزشی  احسان قاضی زاده هاشمی، عضو کمیسیون فرهنگی مجلس، انتقاد می کند که مقامات مسئول در قدردانی از نخبگان ورزشی همتی ندارند. او برای نمونه به بی توجهی به خانمی که قهرمان شطرنج شد اشاره کرده می گوید: «چه خوب می شد در همان روز که به ایران آمد، مسئولان به استقبال وی می رفتند.»  در ماه نوامبر گذشته سارا خادم الشریعه، شطرنج باز ایرانی، در مسابقات بین المللی گراند پری در فرانسه به مقام قهرمانی دست یافت.  در همین راستا باید از ورزشکارانی یاد کرد که نه تنها مورد تقدیر قرار نمی گیرند، بلکه ناچار می شوند برای امرار معاش به هر کاری دست بزنند و لاجرم روحیه و توان ورزشی خود را از دست می دهند.  بیشتر بخوانید: دستفروشی یک قهرمان ۱۹ ساله ایرانی در بازار تهران  همایون یوسفی نماینده مردم اهواز در مجلس عقیده دارد که مهاجرت ورزشکاران نخبه زنگ خطر جدی برای عرصه ورزش به شمار می رود.  آقای یوسفی یادآور می شود: «عملکرد تیم کشورمان در مسابقات المپیک ۲۰۱۶ ریو برزیل مناسب نبود و اخیراً نیز ورزشکاران در مسابقات جهانی هم نتوانستند جایگاه واقعی خودشان را نشان دهند.»  نماینده مردم اهواز در مجلس شورای اسلامی انتقاد می کند که مسئولان در برخورد با ورزشکاران به جای توجه به منافع ملی، از نگاه سلیقه ای پیروی می کنند.صدراعظم، وزیر کشور و وزیر دادگستری آلمان در جمع خبرنگاران در باره کشته‌شدن انیس عامری، عامل حمله تروریستی در برلین سخن گفتند. یکی از پیامدهای این فاجعه، تسهیلات قانونی برای اخراج پناهجویانی است که تقاضایشان رد شده.روز جمعه (۲۳ دسامبر  ۳ دی) صدراعظم آلمان در جمع خبرنگاران کشته شدن انیس عامری را تایید کرد و گفت، با وجود این، بررسی پرونده عملیات تروریستی برلین بسته نشده است.  به گفته آنگلا مرکل، نیروهای امنینی موظف شده اند که تمامی جزئیات این حادثه را با دقت پی گیری کنند و در این راه از همکاری کشورهای دیگر بهره ببرند. مرکل همچنین اظهار داشت که در این باره با دولتمردان ایتالیا و ترکیه گفت وگو کرده است.  صدراعظم آلمان با بیان اینکه تروریست ها با دموکراسی و آزادی های سیاسی و فردی غرب دشمنی دارند، وعده داد که دولت او تمامی توان خود را برای تأمین امنیت و آسایش شهروندان آلمان به خرج خواهد داد.  شایعات فراوان  پیش از آنگلا مرکل، توماس دمزیر وزیر کشور آلمان در جمع خبرنگاران حاضر شد و به پرسش  های آنان پاسخ داد.  هایکو ماس، وزیر دادگستری این کشور نیز در جمع خبرنگاران درباره کشته شدن عامری سخن گفت.  توماس دمزیر در باره روند پی گیری عامل کشتار و زخمی کردن ده ها تن در بازار کریسمس برلین گفت، پس از بررسی کامیون، کیف پول با مدرک شناسایی عامری در کابین راننده پیدا شده، و نیروهای امنتی آلمان به سرعت تلاش برای یافتن ردپای او را آغاز کرد ند.  بیشتر بخوانید: مظنون اصلی سوءقصد برلین در درگیری با پلیس ایتالیا کشته شد  به گفته دمزیر، نیروهای امنیتی آلمان در این زمینه از جوانب گوناگون پشتیبانی شده اند.  سیاستمدار بلندپایه آلمانی از نیروهای انتظامی و امنیتی ایتالیا قدردانی کرد. او اظهار داشت که همکاری بین مقامات امنیتی دو کشور ساعاتی پس از سوءقصد برلین آغاز شده و تا کشته شدن عامری به خوبی پیش رفته است.  یکی از خبرنگاران از وزیر کشور آلمان پرسید: «آیا این خبر که سازمان امنیتی مراکش در روزهای ۱۹ سپتامبر و ۱۱ اکتبر سال جاری در باره عامری هشدار داده درست است؟»  دمزیر این خیر را تکذیب کرد و گفت: «شایعه در این باره زیاد است.»    تشدید همکاری های بین المللی  وزیر کشور آلمان در کنفرانس خبری تاکید کرد که همکاری بین المللی برای مبارزه با تروریسم امری ضروری است و باید بیش از پیش تقویت شود.  به گفته دمزیر قرار است شرایط اخراج پناهجویانی که تقاضایشان رد شده سخت تر شود و آنها سریع تر اخراج خواهند شد.  بیشتر بخوانید: انیس عامری چگونه توانسته مقام های آلمان را فریب دهد؟  هایکو ماس، وزیر دادگستری آلمان نیز تاکید کرد که در این زمینه اقدامات موثری صورت خواهد گرفت.  روز جمعه (۲۳ دسامبر) انیس عامری، مظنون اصلی حمله تروریستی برلین در میلان ایتالیا در جریان یک تیراندازی به ضرب گلوله کشته شد.  او شامگاه دوشنبه (۱۹ دسامبر) با یک کامیون به بازار کریسمس در میدان برایت شاید برلین حمله کرده بود. در جریان این حمله ۱۲ نفر کشته و ۵۰ نفر زخمی شدند.این رسمی است همه ساله. صدها خبرنگار در کنفرانس مطبوعاتی پرسش‌خود را مطرح می‌کنند. حق انتخاب با پوتین است. پوتین درباره سیاست داخلی، اقتصاد و دوست جدیدش، دونالد ترامپ سخن گفت.پوتین در پاسخ به پرسشی درباره انتخابات ریاست جمهوری روسیه گفت که زمان برگزاری این انتخابات سال ۲۰۱۸ است و او دلیلی برای برگزاری انتخابات پیش از موعد در روسیه نمی بیند. ولادیمیر پوتین حتی در پاسخ به پرسش یک خبرنگار آمریکایی که درباره احتمال انتخابات پیش از موعد پرسیده بود، به شوخی گفت: «منظورتان در کدام کشور است؟»  بسیاری از مفسران درباره احتمال انتخابات پیش از موعد در روسیه و برگزاری آن در سال ۲۰۱۷ گمانه زنی می کنند. آن ها بر این باورند که ناخرسندی عمومی ناشی از بحران اقتصادی به چنین گمانه زنی هایی دامن زده است. حال آنکه پوتین معتقد است که اقتصاد کشور بهبود یافته و نشانه های ثبات اقتصادی مشاهده می شود.  بیشتر بخوانید: پوتین خواستار همکاری با آمریکا در حوزه امنیت جهانی شد  بر اساس ارزیابی رئیس جمهور روسیه، نرخ رشد اقتصادی این کشور در سال ۲۰۱۶ به میزان نیم درصد یا ۶ دهم درصد کاهش یافته و نرخ تورم در کشور چیزی در حدود ۵،۵ درصد است. پوتین ضمن اعتراف به کاهش توان خرید مردم ابراز امیدواری کرد که افزایش مختصر توان خرید عمومی در واپسین ماه های سال جاری، حکایت از بهبود وضعیت اقتصادی در آینده دارد.  بحران اوکراین  ولادیمیر پوتین متذکر شد که برای حل بحران سیاسی شرق اوکراین مایل است به گفت وگوهای مشترک خود با آلمان، فرانسه و اوکراین ادامه دهد. پوتین ضمن آنکه از کم نتیجه بودن گفت وگوهایی که به گفت وگوهای چهارجانبه نورماندی شهرت یافته انتقاد کرد، ولی عنوان نمود که در حال حاضر بستر مذاکره بهتری از گفت  وگوهای چهارگانه نورماندی نمی شناسد.   باور به ترامپ  ولادیمیر پوتین در این کنفرانس مطبوعاتی رئیس جمهور آینده آمریکا، دونالد ترامپ را تحسین کرد و گفت که او توانست به درستی و دقت حال وهوای مردم آمریکا را دریابد و بر اساس این برداشت درست، پیروزی خود را در انتخابات رقم بزند. پوتین گفت: «هیچ کس انتظار پیروزی دونالد ترامپ را نداشت، ولی ما به پیروزی او باور داشتیم.»  بیشتر بخوانید: همکاری سازنده ترامپ و پوتین برای مقابله با تروریسم  رئیس جمهور روسیه در عین حال از سیاست های دولت اوباما انتقاد کرد و مدعی شد که خطاهای سیاسی اوباما علت شکست هیلاری کلینتون در انتخابات این کشور بوده است. این در حالی است که دموکرات ها در آمریکا روسیه را متهم به دخالت در انتخابات آمریکا کرده و مدعی شده اند که دخالت های روسیه در کارزار انتخاباتی به سود ترامپ تمام شده است.  سیستم دوپینگ دولتی  پوتین گزارشی که اخیرا توسط ریچارد مک لارن، سرپرست گروه بررسی و تحقیق آژانس بین المللی ضد دوپینگ، منتشر شده و در آن دولت روسیه متهم به مشارکت در دوپینگ گشته را مردود دانست و تاکید کرد که در روسیه هرگز دوپینگ دولتی یا حمایت از دوپینگ وجود نداشته است.  رئیس جمهور روسیه البته وجود مشکلی به نام دوپینگ در روسیه را تایید کرد و گفت در روسیه نیز، مثل همه کشورهای دنیا ورزشکارانی وجود دارند که دست به دوپینگ می زنند، ولی دولت روسیه هیچ نقشی در این موضوع ندارد.بازار خبرهای نادرست رونق گرفته است. نمونه‌هایی از استفاده از اخبار کذب در کارزار انتخاباتی آمریکا و رفراندوم ایتالیا دیده شد. حال دولت آلمان نیز با نگاه به انتخابات پارلمانی سال آینده، به فکر چاره‌جویی افتاده است.دولت و وزارت کشور آلمان بر آنند تا با راه اندازی مرکز مقابله با اطلاعات نادرست با پدیده نشر اخبار دروغ مقابله کنند. حجم اخبار و اطلاعات نادرست روز به روز در حال افزایش است. اخبار و اطلاعاتی که می توانند بر رفتار سیاسی مردم و نتایج انتخابات تاثیر بگذارند.  انتخابات بوندس تاگ، یا پارلمان آلمان ماه سپتامبر سال آینده برگزار می شود. از این رو، وزارت کشور آلمان از هماکنون با راه اندازی این مرکز تلاش دارد، مانع از نشر اخبار و اطلاعات کذب در این کشور شود و با اطلاع رسانی درست و مداوم با اخبار و اطلاعات کذب مقابله کند. در همین رابطه قرار است که احزاب آلمان نیز با وزارت کشور همکاری کرده، موازین جدیدی برای کارزار انتخاباتی تعریف کنند.  هدف از برپایی چنین مرکزی، عملا مقابله با نشر اخبار کذب در شبکه های اجتماعی اعلام شده است. قرار بر این شده که این مرکز مستقیما در دفتر صدراعظم آلمان و زیر نظارت این دفتر تاسیس شود. هفته نامه اشپیگل نیز گزارشی در این باره منتشر کرده و به نقل از وزیر کشور آلمان، توماس د مزیر عنوان کرده که با توجه به انتخابات سال آینده باید در راستای مقابله با نشر اکاذیب در شبکه های اجتماعی بدون فوت وقت اقدام شود.  بیشتر بخوانید: ماشین نشر دروغ به سبک ایتالیایی  دو گروه از ساکنان و شهروندان آلمان بیش از دیگران در معرض اخبار و اطلاعات کذب قرار دارند. سخنگوی دولت آلمان، اشتفن زایبرت این دو گروه را یکی روس های آلمانی تبار و گروه دوم را شهروندان ترک تبار آلمان معرفی کرده است. بر اساس سیاست دولت باید با گسترش کار تبلیغی و آموزشی در میان این دو گروه، با تاثیرات منفی ناشی از نشر اخبار کذب مقابله شود.  از آن گذشته قرار شده است که در همراهی با احزاب آلمان، قواعد مربوط به کارزار انتخاباتی در این کشور و راهکارهای مقابله با نشر اخبار غلط در شبکه های اجتماعی تعیین شود. به باور سخنگوی دولت آلمان، این کشور نمی بایست چشم خود را بر روی مختصات دورانی ببندد که عده ای با نشر اکاذیب بخواهند بر احساسات مردم و اذهان عمومی کشور تاثیر نهند و به این ترتیب داوری آن ها را به سود خود رقم زنند.  موضوع اخبار و اطلاعات فراحقیقی که عملا بدون سند و مدرک در شبکه های اجتماعی نشر و بازنشر می شوند، به موضوعی جدی بدل شده است.  تاثیرنهادن بر نتایج انتخابات  در جریان کارزار انتخاباتی آمریکا، فیس بوک و گوگل به خاطر نشر اخبار و اطلاعات نادرست مورد انتقاد قرار گرفتند. مدیر فیس بوک، مارک زاکربرگ ابتدا منکر نقش این شبکه اجتماعی در نشر اخبار کذب و از این طریق تاثیرگذاری بر انتخابات آمریکا بود. اما پس از افزایش گسترده انتقادات، فیس بوک سیاست خود را تغییر داد.  بیشتر بخوانید: ترامپ، فیس بوک و اخبار جعلی؛ شبکه اجتماعی دولت تعیین می کند  پس از آن، نگرانی در آلمان نیز از کاربست چنین راهکارهایی افزایش یافت. نگرانی از اینکه عده ای با استفاده از اخبار غلط سعی بر تاثیر گذاشتن در انتخابات آلمان داشته باشند. یکی از مواردی که اخیرا ذهن سیاستمداران آلمان را به خود جلب کرد، مربوط به خبر کذبی است که به نام یکی از اعضای بلندپایه حزب سبزهای آلمان، رناته کوناست، بر روی شبکه های اجتماعی منتشر شده و به مدت چند روز در این شبکه ها بازنشر شده بود.هواپیمای ربوده‌شده با ۱۱۸ سرنشین در مالت به زمین نشست. هواپیماربایان قصد خود از این اقدام را اعلام نکرده اما تهدید به انفجار هواپیما کرده‌اند. احتمال می‌رود که آنها از طرفداران معمر قذافی، رهبر پیشین لیبی باشند.روز جمعه (۲۳ دسامبر  ۳ دی) ابتدا نخست وزیر مالت خبر ربایش یک ایرباس ای – ۳۲۰ لیبیایی افریقیه ایر ویز را در توئیتر تایید کرد و پس از او وزیر امور خارجه لیبی ضمن تایید این خبر گفت، در این رابطه با مقامات مالت در تماس دائم است.  این هواپیمای خطوط هوایی دولتی لیبی صبح جمعه با ۱۱۱ مسافر و ۷ خدمه شهر جنوبی سبها را به مقصد طرابلس (تریپولی)، پایتخت لیبی ترک کرده است.  خبرگزاری آلمان گزارش داد که ربایندگان تمام سرنشینان هواپیما را آزاد کرده اند و تنها خدمه آن را گروگان گرفته اند. آنها همچنین تهدید کرده اند که هواپیما را منفجر می کنند.  بیشتر بخوانید: عکس مشترک گروگان خندان با هواپیماربای مصری  به گزارش شبکه تلویزیونی ان تی وی هواپیماربایان دو مرد و احتمالا از طرفداران معمر قذافی، رهبر پیشین لیبی هستند.  برخی رسانه ها هواپیماربایان را از اعضای گروهی موسوم به الفاتح الجدید معرفی کردند.  هنوز معلوم نیست که آنها با چه هدفی دست به این اقدام زده اند.   خبرگزاری آلمان نوشت که تا اطلاع ثانوی تمامی پروازها از یا به مقصد فرودگاه مالت لغو شده اند.نخست وزیر اسرائیل خواستار دخالت ترامپ شده بود. ترامپ هم اقدام کرد. امری بی سابقه در آمریکا. نتیجه آن به تعویق افتادن طرح قطعنامه علیه اسرائیل بود.انتقاد به سیاست شهرک سازی اسرائیل در کرانه غربی رود اردن پدیده تازه ای نیست و این بار نخستی نیست که کشوری علیه سیاست شهرک سازی اسرائیل قطعنامه ای را به سازمان ملل عرضه می کند. اما، تا کنون آمریکا چنین قطعنامه هایی را در شورای امنیت سازمان ملل وتو کرده است. این بار نیز قرار بود روز پنجشنبه ۲۲ دسامبر، به پیشنهاد مصر قطعنامه ای علیه سیاست شهرک سازی اسرائیل در سازمان ملل مطرح شود. قطعنامه ای که قرار بود اسرائیل را از دنبال کردن این سیاست بازدارد.  اما طرح این قطعنامه به تعویق افتاد. گفته می شود که علت تعویق دخالت آشکار دونالد ترامپ بوده است.  سیاست دولت اوباما در قبال شهرک سازی اسرائیل، در مجموع سیاستی انتقادی بوده و آن را مانعی برای پیشبرد مذاکرات صلح در خاورمیانه ارزیابی می کرده است. سیاست دولت آینده آمریکا اما سیاست متفاوتی است. انتخاب دیوید فریدمن به عنوان سفیر دولت ترامپ در اسرائیل و اظهارات جنجال برانگیز او بر سر گشایش سفارت آمریکا در اورشلیم یا بیت المقدس حکایت از چنین سیاستی دارد.  قطعنامه ای که به تعویق افتاد  مصر خواستار صدور قطعنامه ای علیه سیاست شهرک سازی اسرائیل در کرانه غربی رود اردن بود. در همین رابطه نخست وزیر اسرائیل، بنیامین نتانیاهو با ترامپ تماس می گیرد و از او کمک می خواهد. ترامپ نیز برای جلوگیری از صدور چنین قطعنامه ای اقدام می کند. تماس با عبدالفتاح سیسی، رئیس جمهور مصر و همچنین با مقامات آمریکایی از جمله اقدامات ترامپ بوده است. رسانه های آمریکا پس از آن اعلام کردند که تا کنون چنین چیزی سابقه نداشته است که رئیس جمهور آینده این کشور پیش از شروع کار خود در امور دولت آمریکا دخالت کند.  پیش از آن خبر رسیده بود که احتمال می رود دولت اوباما از حق وتوی خود در قبال چنین قطعنامه ای استفاده نکند و رای ممتنع به آن بدهد. پس از آن بود که نتانیاهو با تیم ترامپ تماس گرفته و خواستار دخالت او شده است. این احتمال که کشور دیگری حال اقدام به طرح چنین قطعنامه ای در سازمان ملل بکند، منتفی نیست.  بیشتر بخوانید: مواضع سفیر پیشنهادی ترامپ برای اسرائیل بحث انگیز شد  خبرگزاری رویترز نیز در همین باره گزارش داد که به درخواست مصر، امر رای گیری بر سر قطعنامه مربوط به سیاست شهرک سازی اسرائیل به تعویق افتاده است. گفته می شود که مصر تحت فشار سیاسی اسرائیل از خواست خود مبنی بر طرح چنین قطعنامه ای در شرایط کنونی منصرف شده و آن را به زمان دیگری موکول کرده است. متن این قطعنامه توسط مصر و در مشارکت با نیروهای فلسطینی تنظیم شده بود.  طبق خبر منتشر شده توسط خبرگزاری رویترز، نتانیاهو با انتشار توییتی از دولت اوباما خواسته بود چنین قطعنامه ای را وتو کند. اندک زمانی پس از آن نیز دونالد ترامپ از مقامات دولت اوباما خواستار وتوی این قطعنامه شده بود و این قطعنامه را به زیان اسرائیل ارزیابی کرده بود. در همین رابطه فرانسه نیز اعلام کرده است که همایشی پیرامون صلح خاورمیانه در پاریس در روز ۱۵ ژانویه سال آینده برگزار خواهد شد.رسانه‌ها از کشته شدن انیس عامری، مظنون اصلی حمله به بازار کریسمس برلین خبر داده‌اند. به موجب گزارش‌های اولیه او در ایتالیا به ضرب گلوله کشته شده است.خبرگزاری آلمان به نقل از رسانه های ایتالیایی نوشته  است، انیس عامری، مظنون اصلی حمله تروریستی برلین در میلان ایتالیا در جریان یک تیراندازی به ضرب گلوله کشته شده است.  رسانه های ایتالیایی نوشتند که او بعد از کنترل پلیس به ضرب  گلوله مأموران پلیس کشته شد. به گفته رسانه ها، دو مامور پلیس حدود ساعت سه صبح جمعه ۲۳ دسامبر عامری را در میدان اول مه محله سستو سن جیوانی شهر میلان شناسایی می کنند. به گفته پلیس ایتالیا عامری سلاح خود را بیرون آورده و با فریاد الله اکبر شروع به تیراندازی به سمت مأموران کرده است.  منابع پلیس می گویند، شخصی که کشته شده با توجه به اثر انگشت به دست آمده به یقین همان انیس عامری، مظنون اصلی حمله تروریستی برلین است.   دادستانی آلمان می گوید، با مقام های ایتالیایی تماس برقرار کرده است. با این حال سخنگوی دادستانی آلمان گفت تردیدی وجود ندارد که فرد کشته شده انیس عامری است.  آندریاس گایزل، سناتور امور داخلی برلین در نشست کمیسیون داخلی پارلمان آلمان گفته است که بعد از کشته شدن مظنون اصلی هم تحقیقات در مورد حمله برلین همچنان ادامه خواهد داشت.   وزیر کشور ایتالیا در یک نشست خبری گفت که یک پلیس در این درگیری زخمی شده است.   به گفته منابع پلیس، او با قطار از برلین به فرانسه و سپس به ایتالیا رفته است. سخنگوی وزارت کشور آلمان نیز گفت، توماس دمزیر، وزیر کشور آلمان تا ساعاتی دیگر در کنفرانسی خبری در این باره اظهار نظر خواهد کرد.  بیشتر بخوانید: انیس عامری چگونه توانسته مقام های آلمان را فریب دهد؟  مقام های آلمانی گفته اند که مظنون اصلی حادثه بازارچه کریسمس برلین مردی ۲۴ ساله از کشور تونس است که در آلمان تقاضای پناهندگی کرده و پاسخ منفی گرفته است. به گفته رسانه ها، او در اینترنت در پی یافتن اطلاعات برای ساخت بمب و برقراری تماس با گروه دولت اسلامی (داعش) بوده است.  بیشتر بخوانید: صد هزار یورو جایزه برای معرفی مظنون اصلی حادثه برلین  گروه دولت اسلامی پیشتر مسئولیت این حمله را بر عهده گرفته بود.پلیس ‌آلمان دو مرد را در دویسبورگ به ظن تدارک یک حمله تروریستی بازداشت کرده است. احتمال داده می‌شود که این دو نفر حمله‌ای به مرکز خرید اوبرهاوزن را تدارک دیده‌ بودند.به گفته پلیس  آلمان، دو برادر ۲۸ و ۳۱ ساله متولد کوزوو به ظن برنامه ریزی یک حمله تروریستی بازداشت شده اند.   سخنگوی پلیس گفت: «در حال حاضر بررسی هایی فشرده در جریان است تا دریابیم تدارکات تا کجا ادامه داشته و آیا افراد دیگری نیز در این برنامه شرکت دارند یا خیر.»  حضور پرشمار پلیس  شامگاه پنج شنبه ۲۲ دسامبر (۲ دی) تعداد زیادی پلیس به مدت چند ساعت در مرکز خرید سنترو () در شهر اوبرهاوزن در ایالت نوردراین وستفالن   حاضر شده و مشغول گشت زنی شدند.  پلیس استرالیا یک حمله تروریستی را خنثی کرد  سخنگوی پلیس گفت، پلیس در محل حضوری مشهود داشت. نه تنها گشتی های پلیس بلکه مأموران لباس شخصی نیز در مرکز خرید این شهر به کار گرفته شدند. او درباره علت این مأموریت بزرگ گفت: «ما در حال حاضر نمی توانیم در این مورد چیزی بگوییم.»  پلیس در توییتر در خبری کوتاه با اشاره به حمله اخیر به بازار کریسمس میدان برایتشاید برلین خطاب به شهروندان آلمانی نوشت: «ما برای امنیت شما در بازارهای کریسمس و جاهای شلوغ حضوری پررنگ خواهیم داشت.»  در حمله یک کامیون به جمعیت حاضر در بازار کریسمس میدان برایتشاید برلین ۱۲ نفر کشته شدند. گروه تروریستی دولت اسلامی (داعش) مسئولیت این سوء قصد را بر عهده گرفته است.پلیس استرالیا توانسته ‌است از یک حمله خونین احتمالی در روز کریسمس جلوگیری کند. به گفته پلیس، یک گروه اسلام‌گرا چند حمله را برنامه‌ریزی کرده بود. چندین نفر در این رابطه بازداشت شده‌اند.پلیس استرالیا می گوید، توانسته است یک حمله خونین که قرار بود در روز کریسمس در ملبورن اتفاق بیافتد را کشف و خنثی کند.  پلیس استرالیا روز جمعه ۲۳ دسامبر (۳ دی) اعلام کرد، در عملیاتی بزرگ که حدود ۴۰۰ مأمور پلیس به شدت مسلح در آن حضور داشتند در چند منطقه ملبورن هفت مظنون را بازداشت کرده است.  به گفته گراهام اشتون، رئيس  پلیس ایالت ویکتوریا، قرار بود چندین حمله در چند هدف تروریستی در ملبورن، از جمله در خیابان فلیندرز ایستگاه مرکزی قطار و کلیسای جامع سن پل انجام شود. قرار بود در این حملات از سلاح های انفجاری استفاده شود.  بیشتر بخوانید: کنترل ویدیویی در شهرهای آلمان گسترش می یابد  اشتون گفت: «اگر ما متوجه نمی شدیم مطمئنا حمله ای با پیامدهای سنگین به وجود می آمد.»  مالکولم ترنبال، نخست وزیر استرالیا از حمله ای بسیار جدی در ایام کریسمس سخن گفته که پلیس توانسته است آن را خنثی سازد. او گفت: «این تروریست ها می خواهند [کریسمس را] خراب کنند. جلویشان گرفته شد.»  نخست وزیر استرالیا با اشاره به حمله اخیر در بازارچه کریسمس برلین گفت: «تروریسم اسلام گرایانه چالشی جهانی است که متوجه همه ماست. اما ما نباید مرعوب تروریست ها شویم.» در حمله به بازارچه کریسمس برلین در ۱۹ دسامبر ۱۲ نفر کشته شدند.    نیروهای امنیتی استرالیا در حال حاضر در بالاترین درجه آماده باش به سر می برند.  گراهام اشتون، رئيس پلیس ایالت ویکتوریا گفته است، مظنونان از مدتی پیش تحت نظر بودند. آن ها از جمله تحت تأثیر گروه تروریستی دولت اسلامی (داعش) و تبلیغات آن قرار داشتند.  شش تن از بازداشت شدگان متولد استرالیا هستند و هفتمین نفر یک مصری تبار است.  بیشتر بخوانید: مظنون سابق حادثه تروریستی برلین ناپدید شده است  دانیل اندروس، نخست وزیر ایالت ویکتوریا اعلام کرد که برای حفظ امنیت مردم در ایام کریسمس در شهر ملبورن تعداد بیشتری پلیس به مأموریت گمارده شده اند. او گفت: « آن چه اینجا برنامه ریزی شده بود مربوط به باور یا اعتقادی مذهبی نیست بلکه با توجه به برنامه  آن ها یک اقدام جنایی و مربوط به افراد شرور است.»کری فیشر، هنرپیشه آمریکایی که با ایفای نقش پرنسس لیا در فیلم جنگ ستارگان به شهرت رسیده بود در سن ۶۰ سالگی درگذشت. به گفته خانواده فیشر علت او مرگ ایست قلبی بوده است.کری فیشر، بازیگر آمریکایی که با نقش آفرینی در فیلم جنگ ستارگان به کارگردانی جرج لوکاس شهرت جهانی یافت به علت ایست قلبی در بیمارستانی در لس آنجلس درگذشت.  بنا به گزارش رسانه های آمریکا کری فیشر در روزهای گذشته در پی یک حمله قلبی به بیمارستان منتقل شده بود. به گفته خانواده ی فیشر، کری فیشر در روز جمعه (۲۳ دسامبر) در حالی که با هواپیما از لندن به لس آنجلس باز می گشته، دچار حمله قلبی شده است.  خدمه و مسافران هواپیما با انجام کمک های اولیه وضع جسمی کری فیشر را ثابت نگاه می دارند و از مرگ او در حین پرواز جلوگیری می کنند. پس از فرود هواپیما فیشر مستقیماً به بخش اضطراری بیمارستانی در لس آنجلس منتقل می شود.  به گفته تود فیشر، برادر کری فیشر، خواهرش از روز جمعه تا امروز (سه شنبه ۲۷ دسامبر) تنها به کمک دستگاه تنفس مصنوعی زنده نگاه داشته شده بود.  بیشتر بخوانید: جنگ ستارگان در کمتر از دو هفته رکورد یک میلیارد دلار را شکست  هریسون فورد (در نقش هان سولو و دلباخته پرنسس لیا) و مارک هامیل (در نقش لوک اسکای واکر و برادر دوقلو لیا) دو بازیگر سه گانه ی نخست فیلم جنگ ستارگان اعلام کردند که از خبر مرگ کری فیشر شوکه شده اند.  کری فیشر برای فیلم برداری برای یک سریال تلویزیونی با عنوان فاجعه به لندن سفر کرده بود.بنیاد میراث فرهنگی پروس آلمان اعلام کرد که نمایشگاه گنجینه‌ی موزه‌ی هنرهای معاصر تهران در برلین برگزار نمی‌شود. دلیل این امر، عدم صدور اجازه‌ی خروج این آثار از سوی دولت ایران عنوان شده است.بنیاد میراث فرهنگی پروس امکان برگزاری نمایشگاه گنجینه ی موزه ی هنرهای معاصر تهران در برلین را منتفی دانست و گفت که آلمان قرارداد هماهنگی با موزه ی هنرها را لغو کرده است. هرمان پارتسینگر،  مدیر بنیاد یادشده، در این رابطه تاکید کرد که اجازه ی انتقال آثار موزه ی هنرها به آلمان هنوز از سوی دولت ایران صادر نشده است.  این آثار ابتدا قرار بود در ماه دسامبر سال جاری میلادی در برلین به نمایش گذاشته شود. پس از آن اعلام شد که زمان گشایش نمایشگاه تغییر کرده و تاریخ برگزاری احتمالا به ماه ژانویه ی سال ۲۰۱۷ موکول شده است. پارتسینگر در این رابطه یادآور شد که تاخیر در برپایی نمایشگاه بیش از این جایز نیست. او گفت: «با کمال تاسف تصمیم گرفتیم که نمایشگاه را برگزار نکنیم.»  مسابقه ی جنجال برانگیز  بنا به گزارش اشپیگل آنلاین  مدیر بنیاد پیش از آن، دعوت از مجید ملانوروزی، رئیس موزه ی هنرها را که قرار بود در مراسم گشایش نمایشگاه شرکت کند، نیز پس گرفته بود. علت این امر گرایشات یهودی ستیزانه ی ملانوروزی به عنوان طرف ایرانی گفت وگو با بنیاد اعلام شده بود. گفته می شود که ملانوروزی در تابستان سال جاری میلادی جایزه ی برندگان مسابقه ی کاریکاتور های هولوکاست را ضمن تبریک گفتن به آنان در صحنه ای که با پرچم های صلیب شکسته تزیین شده بود اهدا کرده بود.  بیشتر بخوانید: اعلام تاریخ جدید افتتاح نمایشگاه گنجینه تهران در برلین  این برنامه که به مسابقه ی انکار هولوکاست معروف است، از سوی دو نهاد فرهنگی سازمان هنری رسانه ای اوج و مرکز فرهنگی سرچشمه برگزار می شود. محمد جواد ظریف، وزیر امور خارجه ی ایران، در آوریل ۲۰۱۶ در مصاحبه ای که در نیویورکر منتشر شد، تاکید کرد که این مسابقه از پشتیبانی و تأیید دولت برخودار نبوده و برای برپایی آن نیاز به مجوز رسمی نیست.  عبور از خط قرمز  هرمان پارتسینگر در رابطه با اهدای جایزه از سوی ملانوروزی و پس گرفتن دعوت از او گفت: «برای ما خط سرخ هایی مطرح است که نباید از آن عبور شود.» او از انکار هولوکاست که به معنای به سخره گرفتن قربانیان این جنایت است، به عنوان یکی از این خط سرخ ها یاد کرد.    مونیکا گوترز، وزیر مشاور در امور فرهنگی آلمان، در این راستا ضمن تاکید بر عدم موافقت خود با تصمیم  مدیر بنیاد میراث فرهنگی پروس گفت که این امر می تواند به وجهه ی بنیاد خدشه وارد آورد. او مبلغ ۲ میلیون و ۸۰۰ هزار یورویی که دولت برای برگزاری نمایشگاه در اختیار او گذاشته بود، به صندوق وزارت خارجه ی آلمان حواله کرد.  گفت وگوهای بی نتیجه  اشپیگل آنلاین گزارش می دهد که با وجود تلاش نمایندگان وزارت امور خارجه ی آلمان برای ادامه ی مذاکرات با مسئولان دولت ایران، از جمله با علی مرادخانی، معاون وزارت فرهنگ ایران، به جای ملانوروزی، به نتیجه ی مطلوب نرسیده و تا کنون اجازه  ی خروج و ارسال ۶۰ اثر نقاشی موزه ی هنر معاصر به برلین صادر نشده است.  بیشتر بخوانید: نمایشگاه گنجینه هنر مدرن موزه تهران در برلین  این آثار در دوره ی حکومت پهلوی از سوی فرح دیبا، ملکه وقت ایران، خریداری شده  است. آثار بی نظیری مانند تندیس دو مشت زن در اندازه ی واقعی، اثر هانسون ( )، کاری از جکسون پولاک با عنوان نقاشی دیواری بر زمینه  ای به سرخی سرخپوستان و تابلوهایی از جلیل ضیاپور، مارک روتکو و اندی وارهول، از جمله آثار این گنجینه است.محمود دولت‌آبادی مراسم بزرگداشت شاملو در دانشگاه هنر تهران را خارج کردن این شاعر از تحریم توصیف کرد. جواد مجابی در این مراسم، سانسور را مانع اندیشه و بیان و مروج ابتذال خواند.دانشکده علوم کاربردی دانشگاه هنر تهران عصر یک شنبه، پنجم دی ماه شاهد برگزاری مراسمی بود که به این شکل در چند دهه گذشته کم سابقه بوده است.  مراسمی زیر عنوان نوروزی در زمستان که برای بزرگداشت احمد شاملو، با حضور همسرش آیدا سرکیسیان و شماری از نویسندگان، شاعران و هنرمندان نام آشنای ایران برگزار شد.  احمد شاملو (۲۱ آذر ۱۳۰۴ ۴ مرداد ۷۹) از بلندآوزاه ترین شاعران معاصر ایران و یکی از پایه گذاران و دبیران کانون نویسندگان بود؛ کانونی که فعالیت آن در جمهوری اسلامی همواره با چالش روبرو بوده و شماری از فعالانش از قربانیان قتل های زنجیره ای سال ۷۷ بوده اند.  بیشتر بخوانید: احمد شاملو؛ هوایی تازه در شعر ; مجموعه مطالب  آزادی، ایده آل دست نیافتنی  به گزارش خبرگزاری ایلنا، محمود دولت ابادی در مراسم دیروز با اشاره به محدودیت های موجود در دهه های اخیر و در ارتباط با شاملو گفت: «به جامعه دانشگاهی تبریک می گویم که سرانجام توانست شاملو را از نزدیک به نیم قرن تحریم خارج کند. شایسته نیست در جامعه ای که مدام به ادیبان و بزرگان فرهنگی و هنری فخر فروخته می شود، و حتی بر سر مفاخر دعواهای کودکانه را شاهد هستیم، یا بعضا فرصت طلبان برخی از اهالی فرهنگ را مصادره می کنند، نام شاملو در دانشگاه تحریم باشد.»  داستان نویس مشهور معاصر، در ادامه سخنانش آزادی را ایده آلی دست نیافتنی و قدرت را یک واقعیت خواند و تاکید کرد، تحقق آزادی یک نگرش ایده آلیستی است.  او افزود: «هوشیاری این است که تشخیص بدهیم در مسیر پیگیری رسیدن به آزادی یک ایده آلیست هستیم.»   دولت ابادی همچنین گفت که مرگ شاملو برای او خاموش شدن نور امید بوده و احساس می کند که داستان های اخیرش تحت تاثیر همین حس و فقدان دیگری هستند.  او افزود: «مدت هاست در ادبیات، هنر و فرهنگ هم موضوع فقدان دیگری اهمیت پیدا کرده است. فقدان دیگری مشخص می کند که انسان بدون حضور جمعی و بدون دیگران نمی تواند زندگی کند.»  بیشتر بخوانید: پانزدهمین سالمرگ احمد شاملو در امام زاده طاهر برگزار شد  سانسور؛ رواج نادانی و ابتذال  جواد مجابی، شاعر، منتقد ادبی و یکی دیگر از سخنرانان این مراسم، در بخشی از اظهاراتش مبارزه با ابتذال را یکی از مهم ترین ویژگی های سلوک ادبی و اجتماعی شاملو توصیف کرد.  او خاطر نشان کرد: «هیچکس هم نمی تواند خودش را مبرا یا مصون از ابتذال بداند و تنها دیگران را دچار و مبتلا بخواند. همه ما در جامعه ای زندگی می کنیم که به خرافه، سلطه، ستم، نادانی و ترس آلوده است.»  مجابی در تشریح نقش سانسور در رواج ابتذال گفت: «سانسور جلوی اندیشه و بیان را می گیرد و بعد ابتذال را رواج می دهد. چون حکومت کردن بر مردم نادان و ناآگاه بسیار آسان تر است.»  مراسم بزرگداشت شاملو در دانشگاه هنر تهران گرچه رویدادی کم سابقه بود، از محدودیت ها و سانسوری که در جمهوری اسلامی بر نویسندگان و هنرمندان غیرخودی اعمال می شود بی بهره نبود.  مطابق گزارش ها قرار بود در پایان مراسم عصر یک شنبه، جایزه و تندیس های برگزیدگان دومین دوره جایزه شعر شاملو که در زادروز او معرفی شده بودند اهدا شود که برگزیدگان معرفی شدند اما اجازه حضور در مراسم و دریافت جایزه خود را نیافتند.  به گزارش ایلنا همچنین قرار بود پیش از ظهر دوشنبه فیلم مستند از بامداد خسته درباره شاملو نمایش داده شود که این برنامه بدون ارائه توضیحی منتفی اعلام شد.جرج مایکل، یکی از موفق‌ترین خوانندگان دنیای پاپ در دهه‌های گذشته، در سن ۵۳ سالگی در لندن درگذشت. او در طول چند دهه فعالیت هنری‌اش ترانه‌های فراموش‌نشدنی زیادی به جای گذاشت و بیش از ۱۰۰ میلیون آلبوم به فروش رساند.موسیقی پاپ یکی از ستارگان درخشان و پرسابقه خود را از دست داد: جرج مایکل. رسانه های خبری به نقل از مدیر هنری این خواننده معروف گزارش دادند که جرج مایکل در ایام کریسمس در خانه اش واقع در ۹۰ کیلومتری لندن درگذشته است. او به هنگام مرگ ۵۳ سال بیش نداشت.  جرج مایکل که ترانه هاى فراموش نشدنى بسیارى از خود به جا گذاشته، هم به خاطر موسیقی اش و هم به خاطر جنجال هایى که به پا کرد، همواره در صف چهره هاى خبرساز عالم پاپ قرار داشت. او در دهه ۸۰ میلادى در کنار مایکل جکسون، مدونا و پرینس از محبوبترین ستارگان پاپ محسوب مى شد. این خواننده برجسته در طول فعالیت هنری خود بیش از ۱۰۰ میلیون آلبوم به فروش رساند.  در مورد مرگ جرج مایکل جزییات بیشتری انتشار نیافته است. با این حال خبرگزاری آلمان به نقل از پلیس انگلیس گزارش داده است که نکات مشکوکی در ارتباط با چگونگی مرگ او مشاهده نشده، اما قرار است جسدش کالبدشکافی شود.  مرگ این خواننده و ترانه سرای برجسته بلافاصله واکنش چهره های سرشناس موسیقی پاپ و راک را در شبکه های اجتماعی به دنبال داشت. التون جان، خواننده و ترانه سرای بریتانیایی در شبکه اینستاگرام نوشت که دوستی عزیز و هنرمندی تراز اول را از دست داده است.  آغاز فعالیت ها در اوایل دهه ۸۰ میلادی  جرج مایکل که پدرش، مهاجرى قبرسى یونانى و مادرش انگلیسى بود، در روز ۲۵ ژوئن سال ۱۹۶۳ در شمال لندن به دنیا آمد.  او در سال ۱۹۸۱ در ۱۸ سالگى به همراه دوست هم مدرسه ای خود ، اندرو ریجلى و چند نفر دیگر گروهى را به اسم  تشکیل داد که دوام چندانى نداشت و در همان سال به گروه دو نفره  بدل شد. این گروه یکى از موفق ترین گروه هاى پاپ بریتانیایى در دهه هشتاد میلادى بود.  در بین سال هاى ۱۹۸۲ و ۱۹۸۶، گروه  چندین ترانه پرفروش روانه بازار کرد و جرج مایکل هم که ملودى و شعر بسیارى از ترانه هاى گروه از اوست، در سال ۱۹۸۵ جایزه   را به عنوان بهترین ترانه ساز سال دریافت کرد.  یکى از ترانه هاى به یادماندنى آن دوران آخرین کریسمس   است که با وجود این که بیش از سه دهه از عمرش مى گذرد، اما هر سال در ایام عید کریسمس از بسیارى از شبکه هاى رادیویى به گوش مى رسد.  بیشتر بخوانید: داستان پایان ناپذیر ترانه ی «آخرین کریسمس»  شروع راهی انفرادی  در اوسط دهه هشتاد میلادى گروه  از هم پاشید و جرج مایکل فعالیت انفرادی خود را آغاز کرد. تغییر و تحولاتى که او در آن دوران پشت سرگذاشت، شاید بى شباهت به فراز و نشیب هایى نباشد که رابى ویلیامز در دهه ۹۰ میلادی تجربه کرد.  او بر آن بود که حضورش در گروه معروف  را به دست فراموشى بسپارد و فصل تازه ای را شروع کند؛ همانطور که رابى ویلیامز در دهه نود به همکاریش با گروه   خاتمه داد و راهى انفرادى پیش گرفت.  البته بین دو گروه   و  تفاوتى بزرگ وجود دارد:   گروهى بود که با همت دیگران و از طریق پیدا کردن چهره هایى که به گونه اى مکمل یکدیگر بودند، شکل گرفت، در حالی که گروه دو نفره  گروهى خودجوش بود.  جرج مایکل در سال ۱۹۸۷ اولین آلبومش را به انتشار رساند ؛ آلبومى به اسم  (باور) که برخی ها هنوز هم آن را بهترین آلبوم این خواننده بریتانیایى مى دانند.  او با عرضه این آلبوم بیش از همه سعى و امید داشت که آن وجه و چهره پیشین خود به عنوان عضوى از گروه  را که مورد علاقه نوجوانهاست، تغییر دهد و ثابت کند که به عنوان آهنگساز و ترانه سرا حرفى جدى براى گفتن دارد و براستى که موفقیتى کم نظیر هم نصیب این آلبوم شد.  اکثر قطعات آلبوم  در قالب صفحه تک آهنگى هم منتشر شدند و شش ترانه از این مجموعه حتى در آمریکا توانستند در صدر رده بندى ترانه هاى پرفروش روز قرار گیرند. خود آلبوم هم یک سال تمام در آمریکا جزو ترانه هاى پرفروش روز بود.  آلبوم باور از زمان انتشارش در سال ۱۹۸۷ تا کنون بیش از ۲۵ میلیون بار در سراسر جهان به فروش رفته است.  جرج مایکل با این آلبوم نه تنها در سال ۱۹۸۸ جایزه معتبر گرمی را براى بهترین آلبوم سال دریافت کرد، بلکه موفق شد، سه جایزه موسیقى آمریکا (  ) را از آن خود کند: جایزه بهترین خواننده مرد در سبک پاپ راک، جایزه بهترین هنرمند مرد در سبک آر اند بی و سول و همچنین جایزه بهترین آلبوم در سبک آر اند بی و سول.  کلیپ های جنجال برانگیز ویدئویی  دومین آلبوم انفرادی جرج مایکل در سال ۱۹۹۰ تحت عنوان    (گوش دادن بدون پیش داوری) به انتشار رسید. جالب توجه اینکه جرج مایکل خود براى تبلیغ این آلبوم در تلویزیون، کلیپى ویدئویی طرح ریزى کرد، اما به علت کثرت صحنه هاى عریان، تلویزیون بریتانیا از پخش این کلیپ تبلیغاتى خوددارى کرد و تنها شبکه هاى تلویزیونى آمریکا و استرالیا حاضر به پخش آن شدند.  این آلبوم سرانجام در ماه سپتامبر ۱۹۹۰ به بازار آمد. جرج مایکل در این قطعات سعى داشته که موسیقى آر اند بی را با موسیقی راک اند رول، جاز و سول پیوند بزند. آلبوم    در بریتانیا موفق شد، مقام اول رده بندى آلبوم هاى پرفروش روز را از آن خود کند و در آمریکا در رده دوم جاى بگیرد. از آن گذشته ترانه    از این آلبوم هم در بریتانیا در صدر ترانه هاى پرفروش روز قرارگرفت.  دومین آلبوم جرج مایکل با وجود این که با استقبال منتقدان روبرو شد، اما نتوانست از لحاظ میزان فروش به پاى آلبوم قبلى برسد. میزان فروش این آلبوم تا کنون بر ۸ میلیون نسخه بالغ می شود.  کلیپ ویدئویی یکى از ترانه هاى این آلبوم به اسم   با همکارى پنج تن از مانکن هاى معروف دنیا تهیه شد و با توجه به بعضى صحنه هاى عریان، شبکه تلویزیونى ام تی وی، نخست از پخش این ویدئوکلیپ پرهیز کرد، اما بعد از حذف ۵ ثانیه از آن بالاخره حاضر به پخش آن شد.  در سال ۱۹۹۱ جرج مایکل در فسیتوال عظیم راک در ریو دو ژانیرو، بار دیگر با اندرو ریجلى، دوست قدیمی اش در گروه  روى صحنه رفت و شایعه از سرگیرى فعالیت هاى این گروه دونفره بر سر زبان ها افتاد، اما این موضوع در همان حد شایعه باقی ماند و تحقق پیدا نکرد.  در همان سال، جرج مایکل ترانه اى دوصدایى با التون جان به نام ;         منتشر کرد که در بریتانیا و آمریکا، در صدر رده بندى ترانه هاى پرفروش روز جاى گرفت و درآمد به دست آمده از آن هم به سازمان هاى خیریه اهدا شد.  دو سال بعد جرج مایکل آلبوم کوچکى متشکل از شش قطعه به انتشار رساند به نام   که با یارى لیزا استنسفیلد و اعضاى باقیمانده گروه پرآوازه کوئین تهیه شده بود. درآمد حاصله از این آلبوم موفق هم به سازمانى خیریه که در زمینه مبارزه با بیمارى ایدز فعال است، اختصاص پیدا کرد.  مشاجره با غولی به نام سونی   سال هاى بعد از انتشار این آلبوم، سال هاى تیره و تلخى براى این هنرمند خلاق بود. جرج مایکل که همجنسگرا بود، در سال ۱۹۹۴، هم مادر و هم شریک زندگیش را از دست داد. در کنار این ناکامی هاى زندگی شخصی، او با گرفتاری هاى کارى نیز مواجه شد و با کمپانی قدرتمند سونی میوزیک درافتاد و این شرکت را به استثمار هنرمندان متهم کرد.  سرانجام کار طرفین به دادگاه کشید و قرارداد بین آنها در سال ۱۹۹۵ فسخ شد و اعتبار آن به این ترتیب ۱۰ سال زودتر از موعد مقرر به پایان رسید. در سال ۱۹۹۶ چهارمین آلبوم سولوى جرج مایکل با همکارى شرکت ویرجین انتشار پیدا کرد؛ آلبومى تحت عنوان  که از لحاظ سبک و حال و هوا با آلبوم هاى قبلى تفاوت داشت و رنگ و بوى موسیقى سول در آن به خوبى محسوس بود.  جرج مایکل بسیارى از کارهاى این آلبوم را خود انجام داد: متن ترانه را نوشت، آهنگ ساخت، تنظیم کرد، نوازندگى خیلى از سازها را برعهده داشت و تا اندازه زیادى هم نقش تهیه کننده را ایفا کرد. منتقدان در مجموع نظرى مثبت درباره آلبوم  نداشتند، اما این آلبوم در بین دوستداران پاپ، به ویژه طرفداران جرج مایکل گل کرد و از لحاظ فروش هم موفق بود.  علیرغم نقدهاى منفى، آلبوم  چندین جایزه صفحه طلایى و پلاتین دریافت کرد و یکى از قطعات این آلبوم به نام     که در قالب سى دى تک آهنگى به بازار آمد، در بریتانیا قله رده بندى ترانه هاى پرفروش روز را فتح کرد. این آلبوم با فروش بیش از ۱۵ میلیون نسخه در سراسر جهان دومین آلبوم موفق جرج مایکل محسوب می شود.  ، پاسخی به جامعه بسته آمریکا  جرج مایکل که با انتشار این آلبوم، بیش از همه به خاطر موسیقی اش توجه ها را به خود جلب کرده بود، در سال ۱۹۹۸ به خاطر سکس در یکى از توالت هاى عمومى لس آنجلس بازداشت و به جرم رفتار غیراخلاقى به ۹۱۰ دلار جریمه نقدى، ۸۰ ساعت کار خیریه اجتماعى و ۵ جلسه نشست اجبارى نزد یک روانشناس محکوم شد.  این خواننده بریتانیایى در واکنش به این رخداد ضمن انتقاد به جامعه بسته آمریکا، به کل ماجرا در قالب ترانه اى پرداخت که تحت عنوان  در اکتبر همان سال منتشر شد.  این جنجال هاى خصوصى و مسئله همجنسگرایى که جرج مایکل بعد از این قضیه رسما به آن اعتراف کرد، ذهن طرفدارهاى این خواننده را چندان به خود مشغول نکرد و آنها بیشتر در پى موسیقى او بودند تا در پى مسایل زندگی خصوصی اش که مدت ها عنوان هاى خبرى نشریات زرد را به خود اختصاص داده بود.  در همان سال ۱۹۹۸، آلبومى متشکل از دو سى دى تحت عنوان خانم ها و آقایان    منتشر شد که مجموعه اى بود شنیدنى از بهترین ترانه هایى که این خواننده تا آن زمان در طى فعالیت هنریش چه با گروه  و چه به شکل انفرادی منتشر کرده بود.  یک سى دى این آلبوم دربرگیرنده قطعات آرام و پراحساس است و در سى دى دیگر هم قطعاتى پرشور و حال گنجانده شده که شنونده را به رقص وامى دارد. این آلبوم مجموعا هشت جایزه صفحه پلاتین دریافت کرد. این آلبوم هم با فروش ۹ میلیون نسخه از آثار موفق این ستاره محسوب می شود.  یک سال پس از انتشار آلبوم بهترین ها، آلبومى با عنوان ترانه های قرن گذشته منتشر شد. این آلبوم که چند هفته پیش از شروع سال ۲۰۰۰، دقیقا در تاریخ ششم دسامبر ۱۹۹۹منتشر شد دربرگیرنده ترانه هایى از دیگر خوانندگان معروف است که جرج مایکل علاقه خاصى به آنها داشت و این ترانه ها را با رنگ آمیزى و تنظیم هایى کاملا متفاوت اجرا کرده و در این آلبوم عرضه کرد.  باز هم یک ویدئوی جنجالی  در سال ۲۰۰۲ جرج مایکل با ترانه  به صحنه برگشت و این بار هم با یک ویدئوکلیپ جنجال به پا کرد. کار به جایى رسید که شبکه هاى تلویزیونى فرانسه از پخش این ویدئوکلیپ خوددارى کردند و در بریتانیا هم نسخه ی به شدت سانسورشده و در آمریکا نسخه ی کمى سانسورشده آن از شبکه هاى تلویزیونى پخش شد. تنها ام تی وی و شبکه ویوا () در آلمان بودند که با پخش ویدئوکلیپ ترانه  مشکلى نداشتند.  در همان دوران جرج مایکل با یارى چند ستاره دیگر دست به اعتراض به جنگ عراق زد. اجراى تازه اى از ترانه انتقادى   که دان مکلین در سال ۱۹۷۱ در خصوص جنگ ویتنام ساخته بود، یکى از قدم هاى جرج مایکل در این راه بود.  ترانه    هم یکى از دیگر ترانه هاى جنجالى این خواننده بود که در ویدئوکلیپ کارتونى آن، تونى بلر نخست وزیر وقت بریتانیا به سگ مطیع و فرمانبردار جرج دبلیو بوش، رییس جمهور آن زمان آمریکا بدل شده بود.  سال ۲۰۰۴ جرج مایکل آلبومی به نام  (صبر) را با همکارى شرکت سونی میوزیک به انتشار رساند. جالب توجه اینکه این تنها آلبوم جرج مایکل محسوب مى شود که در آلمان توانست در صدر رده بندى آلبوم هاى پرفروش روز قرار گیرد.  جرج مایکل در سال ۲۰۰۶، بعد از ۱۵ سال سکوت، دوباره توری جهانی برگزار کرد و در همان سال هم گلچینی از ترانه های قدیمی و جدید خود را تحت عنوان بیست و پنج در قالب سه سی دی به انتشار رساند؛ این سی  دی ها در واقع هدیه ای بود که جرج مایکل به مناسبت ۲۵مین  سالگرد حضورش روی صحنه هم به خود و هم طرفدارانش هدیه کرد.  این خواننده و ترانه سرای معروف از سال ۲۰۰۸ به بعد بیشتر به خاطر ناراحتی های جسمی، بیماری و تلاش هایش برای ترک اعتیاد خبرساز بود تا به خاطر دستاوردهایش در عرصه موسیقی.  جرج مایکل اما در آخرین سال های پیش از مرگش بار دیگر به صحنه موسیقی بازگشت. او یکی از هنرمندانی بود که صدای آنها در سال ۲۰۱۲ در مراسم پایانی المپیک لندن طنین انداز شد. آخرین آلبوم جرج مایکل در سال ۲۰۱۴ به انتشار رسید؛ آلبومی به نام .قاچاق پرنده‌های کمیاب از ایران و فروش آن‌ها به شیخ نشین‌های امارات پدیده جدیدی نیست. اما تداوم آن علی‌رغم مجازات‌های پیش بینی شده تأمل برانگیز است. حال خبر از کشف ۵۳۰ پرنده کمیاب قبل از قاچاق می‌رسد.فرمانده دریابانی بوشهر خبر داده است که ماموران موفق به کشف ۵۳۰ پرنده کمیاب شده اند؛ پرندگانی که قرار بوده به کشورهای عربی قاچاق شوند. مشتریان این پرندگان شیخ های کشورهای حوزه خلیج فارس هستند. طبق خبر منتشر شده از سوی خبرگزاری ایلنا، افرادی که قصد قاچاق و فروش این پرندگان کمیاب را داشتند توسط دریابانان بوشهری شناسایی و دستگیر شده اند.  شناسایی و کشف این محموله در پست کنترل گناوه رخ داده است. دریابانان حین گشت زنی به یک لنج باری مشکوک شده اند و در بازرسی محموله، متوجه این پرندگان شده اند. فرمانده دریابانی بوشهر در مورد این پرندگان کمیاب به خبرنگار ایلنا گفته است: «در بازرسی از لنج توقیفی، ۵۳۰ پرنده کمیاب، از نوع  شاهین، بحری، هوبره، فنچ مصری، بلبل خرما و طرغه که به صورت ماهرانه در لنج جاسازی شده بود، کشف شد.»  بیشتر بخوانید: از خطرات ورود جانوران غیربومی و وحشی به ایران چه می دانیم؟  گفته می شود که چهار نفر در ارتباط با این محموله قاچاق دستگیر شده اند. این بار نیز قاچاقچیان قصد داشتند، پرندگان کمیاب را به شیخ نشینان خلیج فارس قاچاق کرده و در آنجا به فروش برسانند.  خرید و فروش پرندگان کمیاب  ارزش پرندگان کمیاب این پرونده بالغ بر یک و نیم میلیارد تومان برآورد شده است. قاچاق پرندگان به کشورهای حوزه خلیج فارس و فروش آن ها به شیخ های امارات حرفه ای سودآور است. دولت جمهوری اسلامی با آنکه مجازات هایی برای قاچاق این پرندگان در نظر گرفته است، اما موفق نشده جلوی قاچاق و فروش پرندگان کمیاب را بگیرد.  طبق قانون جمهوری اسلامی، به عنوان نمونه مجازات صید شاهین ۱۰۰ میلیون تومان و در صورت تکرار به علت داشتن پرونده تخلف زیست محیطی یک تا شش سال زندان است. اما چنین مجازات هایی نتوانسته تاثیری در کاهش قاچاق این پرندگان داشته باشد.  شیوخ عرب مشتریان اصلی پرندگان شکاری هستند. قاچاقچیان به سفارش شیوخ عرب اقدام به زنده گیری پرندگان شکاری به ویژه در لرستان می کنند. قاچاقچیان با ایجاد کومه اقدام به زنده گیری این پرندگان شکاری کرده و پس از آن این پرندگان را از طریق سواحل جنوب کشور به کشورهای حوزه خلیج فارس قاچاق می کنند.  پدیده قاچاق پرندگان کمیاب تنها محدود به سواحل جنوب کشور نمی شود. بسیاری از ایرانی ها نیز اقدام به نگهداری پرندگان کمیاب می کنند؛ رسانه های ایران از قاچاق گونه هایی از پرندگان چون طوطی از مرزهای شرقی به ویژه از پاکستان به ایران خبر داده اند که باعث انتشار بیماری های واگیردار و از آن جمله آنفلوانزای پرندگان بوده است.شش تن از اعضای گروه هفت‌نفره‌ای که در برلین در صدد برآمدند مرد بی‌خانمان ۳۷ ساله‌ای را به آتش بکشند، خود را به پلیس تسلیم کردند. گفته می‌شود که دو تن از متهمان، ۱۸ و ۲۱ سال دارند و دو نفر دیگر ۱۵ و ۱۷ ساله‌اند.شش جوان مظنون به آتش زدن مردی بی خانمان در ایستگاه متروی شونلاین اشتراسه برلین خود را به پلیس معرفی کردند. مظنون هفتم توسط کارآگاهان مخفی دستگیر شد. گزارش های اولیه از حضور هر ۷ مظنون در یک پاسگاه پلیس خبر می داد. مقامات پلیس دیرتر، این گزارشات را رد کرده و گفته اند که مظنونان تک تک یا دو نفری خود را در پاسگاه های مختلف به پلیس تسلیم کردند.  بیشتر بخوانید: انیس عامری چگونه توانسته مقام های آلمان را فریب دهد؟  گفته می شود که دو تن از متهمان، ۱۸ و ۲۱ سال دارند و دو نفر دیگر ۱۵ و ۱۷ ساله اند. زادگاه ۶ تن از مظنونان، سوریه است و نفر هفتم لبنانی است. بنا به گزارش اشپیگل ـ آنلاین نام های هر ۷ نفر به عنوان پناهجو به ثبت رسیده است. برخی از آنان دارای اجازه ی اقامت هستند و پرونده ی درخواست پناهندگی بعضی  دیگر در جریان است. هنوز تاریخ ورود پناهجویان نامبرده به آلمان، روشن نشده است.  موارد اتهام  این گروه متهم است که در شامگاه ۲۵ دسامبر در صدد برآمده در ایستگاه متروی شونلاین اشتراسه در برلین یک مرد بی خانمان ۳۷ ساله را که روی نیمکتی خوابیده بوده، آتش بزند. به گفته ی پلیس مظنونان موفق می شوند لباس های مرد را به آتش بکشند. در این هنگام مسافرانی که در انتظار قطار بودند، به کمک مرد می شتابند و آتش را خاموش می کنند. راننده ی قطاری که هم زمان به ایستگاه وارد شده بوده، نیز به محض دیدن این صحنه با کپسول آتش خاموش کن قطار به یاری مسافران می آید.  بیشتر بخوانید: در آلمان: شمار پناهجویان کمتر، وضعیت هم پیوندی بهتر  بنا به گفته ی سخنگوی پلیس، متهم اصلی جوان ۲۱ ساله ی سوری است که دیگران را به آتش زدن مرد تشویق کرده است. هر هفت نفر به اتهام تلاش برای اقدام به قتل روانه ی بازداشتگاه موقت پلیس شدند. مقامات امنیتی می گویند پخش تصاویر ۶ تن از افراد گروه که از طریق فیلم ویدئویی ایستگاه قطار شناسایی شده اند، دلیل اصلی مظنونان برای تسلیم خود به پلیس بوده است. این جوانان پس از به آتش کشیدن مرد، با قطار دیگری از محل جرم فرار کردند.  ایستگاه متروی شونلاین اشتراسه بین دو محله ی کرویتس برگ و نیوکلن برلین قرار دارد و مجهز به دوربین است.آلودگی وسایل تلقیح اسپرم‌ها در محیط کشت حاوی تخمک، سبب شده که ۲۶ زن با تلقیح نطفه‌ی مردانی بیگانه باردار شوند. قرار است از طریق آزمایش  هویت پدران واقعی جنین‌ها مشخص شود.اریک ترینت هامر، مدیر بیمارستان دانشگاه اوترشت در هلند روز ۲۴ دسامبر اعلام کرد که احتمالا ۲۶ زن که در چند ماه گذشته با روش لقاح مصنوعی (لقاح در خارج از بدن ـ ) باردار شده اند، علاوه بر اسپرم همسران خود نطفه ی مردانی بیگانه را نیز در رحم حمل می کنند. او دلیل این اشتباه تاسف برانگیز را آلوده بودن وسایل تلقیح به اسپرم مشتری هایی غیر از پدران واقعی جنین ها اعلام کرد. ترینت هامر در این رابطه گفت: «دانشجوی کم تجربه ای که عهده دار این کار بود پیش از انجام عمل لقاح، قطره چکان (پیپت) آزمایش را به طور کامل ضدعفونی (استریل) نکرده بود.»  به گفته ی اریک ترینت هامر، احتمالا قطره چکان استریل نشده که به اسپرم مشتری های دیگر آلوده بوده هنگام تلقیح اسپرم همسران این زنان مورد استفاده قرار گرفته است: در نتیجه: «هویت پدران واقعی جنین ها یا اطفالی که به دنیا آمده اند، کاملا روشن نیست.»  بیشتر بخوانید: چرا معاشقه در شب؟  ترینت هامر می گوید، احتمال این که بچه ها از نطفه ی پدران دیگری به وجود آمده باشند کم است، ولی منتفی نیست. قرار است این موضوع از طریق آزمایش  جنین ها و مقایسه ی آن ها با  پدران، به زودی مشخص شود.  تا کنون ۹ کودک از ۲۶ زنی که اشتباها باردار شده اند، به دنیا آمده اند. ۴ زن هنوز دوران بارداری را می گذرانند. در مورد ۱۳ زن، تخمک هنوز بارور نشده است. مسئولان کلینیک به همه ی این مادران اطلاع داده اند و در حال گفت وگو با آن ها هستند.    بیشتر بخوانید: نخستین نوزاد با ۳ والد به دنیا آمد  لقاح در خارج از بدن، روشی است که در آن سلول های تخمک را در شرایط آزمایشگاهی با اسپرم بارور می کنند و یک یا چند سلول تخم به دست آمده را پس از گذشت چند مرحله ی تقسیم سلولی در رحم قرار می دهند تا روند رشد جنین به طور طبیعی ادامه یابد.بسیاری از انسان‌ها به ماورای طبیعت اعتقاد دارند. این در حالی‌ست که همین افراد در زندگی روزمره منطقی فکر می‌کنند و بر واقعیت‌ها تکیه دارند. این دوگانگی در تفکر چگونه به وجود می‌آید و چه توضیحی برای آن وجود دارد؟یوآخیم لوو، سرمربی تیم ملی فوتبال آلمان در مسابقات فوتبال کشورش در جام جهانی سال ۲۰۱۰ میلادی بلوزی ورزشی به رنگ آبی بر تن می کرد. می گفتند همین بلوز آبی رنگ سبب شد که تیم فوتبال آلمان تا مرحله نیمه نهایی موفق از زمین خارج شود.  در سال ۲۰۰۵ میلادی در یک نظرخواهی حدود ۴۰ درصد مردم آلمان عقیده داشتند که شبدر چهاربرگ خوشبختی می آورد. بیشتر مردم آمریکا نیز بر این نظرند که طالع بینی یک علم است.  در جهانی که منطقی است و روابط اجتماعی بر پایه منطق استوار است، بسیارند کسانی که با انجام مناسک عجیب به دنبال به خوشبختی هستند. بسیارند افرادی که به حوادث عجیب ماورای طبیعی اعتقاد دارند. حتی بسیاری از دانشمندان نیز به وجود ارواح مختلف و وجود موجودات فضایی در میان انسان ها اعتقاد دارند.  یک مغز و دوشیوه تفکر  یکی از توضیح های موجود در این باره را محققانی منتشر کرده اند که معتقدند راه های مختلفی برای دریافت واقعیت وجود دارد. و این راه های مختلف دریافت حقیقت می تواند حتی در مغز یک فرد وجود داشته باشد. این دانشمندان معتقدند که هر نیمه مغز، مستقل از نیمه دیگر کار می کند و گاه این اختلاف دریافت واقعیت ها از همین نکته نشات می گیرد.  این دانشمندان توضیح می دهند که نیمه چپ مغز به تفکر، تعقل، زبان، ریاضیات و توانایی های منطقی فرد مربوط است. نیمه راست مغز اما به توانایی های هنری، قدرت تشخیص و تخیل مربوط می شود و فعالیتی خلاقانه دارد.  در تحقیق کوچکی روی مغز۴۰ زن مشخص شده که نیمه راست مغز افرادی که به حوادث ماوراء طبیعت اعتقاد دارند فعال تر از نیمه چپ مغز آنهاست.  منشاء خرافات  درعلم بیولوژی تکاملی وجود سیستم های متفاوت تفکری امر غریبی نیست، زیرا بررسی نتیجه گیری های آگاهانه، منطقی و عقلانی در میان انسان های هوشمند (هوموساپینس) مبحثی نو است و هنوز تحقیقات دامنه داری در این زمینه انجام نشده است.  اما آنچه تاکنون مشخص شده این است که سیستمی بسیار قدیمی حتی در میان حیوانات یافت می شود که تجربیات را به طور احساسی و ناخودآگاه طبقه بندی و بررسی می کند و در همین سیستم است که منشاء خرافات را می توان یافت.  چگونگی فعالیت این سیستم را یک روانشناس بزرگ  آمریکایی به نام  برحاس فردریک اسکینر در سال ۱۹۴۸ بر پرندگان مشخص کرد. اسکینر که تا دهه ۱۹۷۰ مشهورترین روانشناس آمریکایی محسوب می شد، استاد روانشناسی دانشگاه هاروارد آمریکا و از پیشگامان مکتب رفتارگرایی بود.  اسکینر به پرندگانی که در یک قفس بودند هر ۱۵ ثانیه از راه پنجره قفس کمی دانه می داد. پس از مدتی پرندگان مراسمی را پیش از باز شدن در ورودی قفس آغاز کردند.  آنها در زمان انتظار برای دریافت دانه این مراسم را انجام می دادند.  برای نمونه بعضی از پرندگان دور خود می چرخیدند و بعضی دیگر نیز گوشه قفس سر خود را آویزان می کردند. گفته می شود که پرندگان پس از چندی باورشان شده بود که به خاطر همین کارهایی که انجام می دهند مورد تفقد قرار گرفته و به آنها دانه داده می شود و به همین دلیل نیز این مراسم را همواره قبل از ورود دانه به قفس انجام می دادند. و به این ترتیب بود که مراسمی اجتماعی در مین آنها به وجود آمد و ادامه یافت.  بسیاری از تحقیقات دیگر نیز پدید آمدن این سیستم ناخودآگاه انجام مراسم یا آیین ها را تایید می کنند. حیوان ها و انسان با تجربیات خود مراسمی خاص را آغاز می کنند. مثلا در گذشته این اعتقاد پیدا شده بود که در صورت اثربخشی گیاهی خاص در موقع بیماری، برای هر بیماری دیگری همان گیاه را مصرف کنند.  این مورد در حالت معکوس هم صحت داشت. اگر در گذشته یک شمن (جادوگر قبیله) طی مراسمی گیاهی به فردی می داد و او خوب می شد، او دلیل سلامت فرد را در خود و قدرت ماوراء طبیعی خود می دید و سعی می کرد همان اعمال را روی بیمار بعدی نیز اعمال کند.  در دنیای مدرن امروز نیز بسیاری از هومیوپات ها یا معتقدان به عوالم روحی همین احساس را دارند و خود را دارای قدرتی فرای دیگر انسان ها می پندارند.ورا روبین، دومین زنی که به عضویت آکادمی دانشمندان آمریکا پذیرفته شد، توانست با پژوهش‌های گسترده‌ی خود روی اجرام بیش از ۲۰۰ کهکشان، وجود ماده‌ی تاریک را ثابت کند. او پیش از مرگ سال‌ها از بیماری دمانس رنج می‌برد.ماده ی تاریک ( ) نوعی ماده است که کیهان شناسان برای توضیح رابطه ی میان میزان اجرام پدیده های نجومی از آن استفاده می کنند. این ماده که نزدیک به ۲۷ درصد کل جرم ـ انرژی موجود در جهان را تشکیل می دهد، اصولا نسبت به نور واکنش نشان نمی دهد و به طور مستقیم با تلسکوپ قابل دیدن نیست.  بنا به گفته ی کارشناسان این ویژگی ها که از یک سو کار پژوهش های نجومی را دشوار می سازد، از سوی دیگر اهمیت کشف ورا روبین را در زمینه ی تبیین استانداردهای کیهان شناسی برجسته تر می کند. اخترشناسان پیش از اثبات این کشف مهم، تصور می کردند که سرعت های چرخشی کهکشان ها از مرکز آن ها نشأت می گیرد.  ورا روبین علاقه به اخترشناسی را از نوجوانی در خود کشف کرد. او تحصیل در این رشته را در سال ۱۹۴۸ در کالج  به پایان برد و پس از گرفتن مدرک فوق لیسانس و دکترا در انستیتو  که از مراکز مهم تحقیقات نجومی است، به پژوهش مشغول شد.  او در سال ۱۹۸۱ به عنوان دومین زن دانشمند به عضویت آکادمی دانشمندان آمریکا در آمد و در سال ۱۹۹۳ از بیل کلینتون، رئیس جمهور وقت آمریکا، مدال ملی علوم این کشور را دریافت کرد.  به گفته ی آلن روبین، پسر این فیزیکدان پرآوازه، او پیش از مرگ سال ها از بیماری دمانس (زوال عقل) رنج می برد.در هفته‌ای که گذشت اتفاق غریبی در شمال غربی الجزایر افتاد. در حاشیه‌ی صحرا برف بارید. ماهواره‌ای تصویر این غوغای طبیعت را از فاصله‌ی ۷۰۰ کیلومتری زمین ثبت کرده است.شاید تصور بارش برف در آفریقا برای خیلی ها ساده نباشد. اما این تصور درستی نیست. خلاف این تصور را بر قله کلیمانجارو می توان دید؛ فقط سپیدی قله مدام کوچک تر می شود. اما صرف نظر از استثناهای معدودی مثل این مرتفع ترین کوه قاره آفریقا، کوه های اطلس در مراکش و الجزایر یا مکان هایی در آفریقای جنوبی و لسوتو، بارش برف در این منطقه پدیده ای به شدت نادر است.  در این هفته در نزدیکی عین صفرا واقع در شمال غربی الجزایر، بر شن های سرخ رنگ حاشیه ی صحرا برف بارید. عکس رنگی ماهواره آمریکایی لندست ۷ صحنه ای تماشایی از طبیعت را از فاصله ی ۷۰۰ کیلومتری زمین نشان می دهد.  عین صفرا به حوزه ی جبال اطلس صحرایی تعلق دارد؛ رشته کوهی که مرز شمالی صحرا را به وجود می آورد. دمای این منطقه در تابستان تا ۳۷ درجه بالای صفر می رود و زمستان هم معمولا چند درجه ای بالای صفر است. علاوه بر این، در اینجا هوا به شدت خشک است، بارندگی به ندرت دیده می شود و برف تقریبا اصلا نمی بارد.  به همین دلیل هم تعجب آور نیست که در اینجا از ۳۷ سال پیش بدین سو برفی نباریده باشد. همین هم، آنگونه که بومی های این منطقه به خاطر می آورند، تصادفی بیش نبوده است. روز ۱۸ فوریه ۱۹۷۹ طوفانی از برف تنها برای نیم ساعت درگرفت.  در هفته ی گذشته اما این صحنه ی تماشایی یک روز به طول انجامید. سپس شکوه سپید بر بلندی های حدودا هزار متری دوباره ذوب شد. پیش از آب شدن برف اما کریم بوشه تاتا، عکاس آماتور، توانست با عکس هایش زمستان را در آفریقا ثبت کند؛ عکس هایی که در رسانه های سراسر جهان منعکس شد.  برف در این بزرگترین بیابان جهان گر چه به ندرت می بارد، اما به تمامی ناممکن نیست. مثلا بارش برف در آغاز سال ۲۰۰۵ میلادی در غردایه واقع در ۸۰۰ کیلومتری جنوب الجزیره، حتی باعث چندین تصادف رانندگی شد و خیابان های یخ زده و پوشیده از برف هنوز در حافظه ی بسیاری از بومی ها مانده است. در سال ۲۰۱۲ نیز در فقط ۲۴۰ کیلومتری جنوب عین صفرا در استان بشار الجزایر، کودکان برای بارش برف شادی می کردند.برابر تازه گزارش مرکز آمار میزان بیکاری در تابستان امسال به نسبت سال پیش نزدیک دو درصد افزایش یافته است. مشاور اقتصادی رئیس جمهور می‌گوید این بیکاری ریشه در عملکرد دولت قبلی دارد.وضعیت اشتغال در تابستان سال ۹۵ موضوع یکی از تازه ترین گزارش های مرکز آمار ایران است که خلاصه آن سه شنبه، هفتم دی ماه در برخی رسانه های داخلی انتشار یافت.  بر اساس این گزارش میزان بیکاری که در تابستان سال پیش اندکی کمتر از ۱۱ درصد بود در سه ماهه دوم امسال به ۱۲ و ۷ دهم درصد افزایش یافت.  داده های این مرکز نشان می دهد که بیکاری در نقاط شهری، میان زنان و در بین گروه سنی ۲۰ تا ۲۴ ساله بسیار بیشتر از میانگین عمومی است.  در تابستان امسال متوسط میزان مشارکت اقتصادی نزدیک به ۴۰ و نیم درصد بوده که در آن سهم مردان نزدیک به ۶۵ درصد و اشتغال زنان اندکی کمتر از ۱۶ درصد بوده است.  بیشتر بخوانید: ایجاد اشتغال در ایران نیازمند صدها هزار میلیارد تومان است  بیکاری زنان دو برابر مردان  در سه ماهه دوم سال جاری ۱۰ و ۴ دهم درصد از جمعیت فعال مردان بیکار بوده اند و میزان بیکاری در میان زنان بیش از دو برابر این رقم (۲۱ و ۸ دهم درصد) بوده است.  یافته های مرکز آمار حاکی است که بیکاری در تابستان به نسبت فصل اول سال نیز حدود ۴ دهم درصد بیشتر شده است.  مسعود نیلی، مشاور اقتصادی رئیس جمهور شب گذشته در یک برنامه تلویزیونی به بیان دیدگاه های خود درباره وضعیت اشتغال و ناکامی دولت یازدهم در کاهش موثر بیکاری پرداخت.  او رشد جمعیت در دهه ۶۰، مشکلات اقتصادی و افزایش تعداد فارغ التحصیلان دانشگاه ها را سه عامل اصلی وجود یک میلیون جوان بیکار خواند و گفت: «روند توسعه کشور همپای گسترش آموزش عالی نبوده است و نباید نسبت دانشجو به جمعیت کشور این قدر بالا باشد.»  نیلی معتقد است زمینه رشد بیکاری را باید از سه دهه پیش و در زمانی بررسی کرد که ۹ میلیون و ۳۰۰ هزار کودک و نوجوان قاعده هرم سنی جمعیت را تشکیل می دادند.  بیشتر بخوانید: بیکاری نگران کننده جوانان تحصیل کرده در ایران  رشد و تغییر ترکیب جمعیت  به نوشته روزنامه دنیای اقتصاد، مشاور اقتصادی رئیس جمهور می گوید این بخش از جمعیت یک دهه بعد به سن نوجوانی رسید به طوری که در سال ۷۵ شمار دانش آموزان ایران نزدیک به ۲۰ میلیون نفر بود و آموزش و پرورش با مشکلات زیادی روبرو شد.  این اقتصاددان می افزاید که در سال ۸۵ تعداد زیادی از این گروه سنی جذب سیستم آموزش عالی شدند و از راه یافتن به بازار کار و اشتغال بازماندند.  او خاطر نشان کرد که اقتصاد کشور می بایست سالانه ۶۵۰ هزار شغل ایجاد می کرد تا هنگامی که این گروه به سن اشتغال می رسند، کشور آمادگی پذیرش بیکاران را داشته باشد.  به باور مشاور اقتصادی رئیس جمهور، عدم اشتغال زایی متناسب با رشد جمعیت باعث شد که از سال ۸۵ جوانان تحصیل کرده بیکار به جمعیتی که در سال های قبل جذب بازار کار نشدند افزوده شد.  بیشتر بخوانید: هشدار وزیر کار درباره جهش شمار بیکاران در ایران  گلایه از منتقدان  مسعود نیلی در بخش دیگری از سخنانش با انتقاد از عملکرد دولت های نهم و دهم گفت از سال ۸۴ تا ۹۰ حدود ۸۴۵ میلیارد دلار درآمد نفتی به دست آمد اما کار خاصی برای ایجاد اشتغال انجام نشد.  او تصریح کرد که گسترش مراکز آموزش عالی در این دوره ورود جوانان متقاضی به بازار کار را به تعویق انداخت و باعث شد یک باره حدود یک میلیون فارغ التحصیل بیکار به خیل بیکاران اضافه شوند.  افزایش شمار بیکاران، دولت حسن روحانی را که اشتغال زایی یکی از شعارهای انتخاباتی اش بود با انتقاد فراوان رو برو کرده است؛ گرچه مسئولان در هر فرصتی تاکید می کنند که این امر حاصل سیاست های اشتباه دولت های قبلی است و بهبود اوضاع به زمان بیشتری نیاز دارد.    وزیر کار و امور اجتماعی، علی ربیعی مهر ماه دو سال پیش نسبت به جهش شمار بیکاران در ایران هشدار داد و تاکید کرد که اگر رشد اقتصادی به هفت درصد در سال نرسد از مهار بیکاری عاجز خواهیم بود.  منابع رسمی رشد اقتصادی در سال گذشته را حداکثر یک درصد اعلام کرده اند. امسال ظاهرا وضعیت اقتصادی بسیار بهتر شده اما شغل های ایجاد شده جوابگوی سال های رکود نیست.  اسحاق جهانگیری، معاون اول روحانی سه شنبه، هفتم دی ماه در نشستی که در وزارت صنعت، معدن و تجارت برگزار شد ضمن گلایه از منتقدان گفت: «امسال تورم به ۷ و ۲ دهم درصد در آذر ماه و رشد اقتصادی به ۶ و ۴ دهم درصد رسیده و ۷۰۰ هزار شغل ایجاد شده اما عده ای می گویند در جیب مردم تاثیر نداشته ااست.با اجرایی شدن برجام برخی از موانع بهبود روابط بازرگانی میان ایران و آلمان برطرف شده اما برای عادی‌سازی همکاری‌های دوجانبه راهی طولانی در پیش است.در نخستین روزهای سال ۲۰۱۶، پس از اجرایی شدن برنامه جامع اقدام مشترک (برجام) وزارت اقتصاد و انرژی آلمان در یک بیانیه ی مطبوعاتی ابراز خشنودی کرد که با رفع تحریم ها روابط تجاری و بانکی با ایران به حالت عادی بازگردد.  حدود ۱۲ ماه پس از انتشار این بیانیه و در روزهای پایانی سال جاری میلادی روابط بازرگانی میان دو کشور، دست کم از منظر آلمان، بهبود یافته اما تا عادی شدن بسیار فاصله دارد.  یکی از علت های این امر خوش بینی زیاد نسبت به روند برداشته شدن تحریم ها و تاثیر کوتاه مدت آن بر روابط بازرگانی و بانکی دوجانبه بوده است.  ارزیابی خوش بینانه از تحولات پس از اجرای برجام از برخی سیاستمداران نیز شنیده شده اما آگاهان و دست اندرکاران فعالیت های اقتصادی و بازرگانی دو کشور بر این باورند که برای بازگشت به وضعیت یک دهه پیش چند سالی فرصت لازم است.  بیشتر بخوانید: مشکلات تجاری ایران و آلمان با سفر گابریل هم حل نشد  وزارت اقتصاد آلمان در بیانیه یاد شده از قول زیگمار گابریل، وزیر اقتصاد و معاون صدراعظم آلمان تاکید کرده بود که این نتیجه ی اجرای برجام است که اکنون سازمان ملل، اتحادیه اروپا و آمریکا تحریم های اقتصادی و بانکی علیه جمهوری اسلامی را به شکل گسترده ای برداشته اند.  او با اذعان به این که احیای روابط اقتصادی ایران و آلمان، به ویژه در حوزه مراودات بانکی کاری زمان بر خواهد بود خاطر نشان کرد که گشایشی که با اجرای برجام رخ داده زمینه مساعدی برای گام نهادن در این مسیر را فراهم کرده است.  روزنامه فرانکفورتر الگماینه اول ماه مه سال جاری به نقل از رئیس بخش خارجی اتاق بازرگانی و صنایع آلمان، فولکر ترایر نوشت: «به رغم موانع جدی موجود برای تامین مالی صادرات به ایران، من همچنان این ارزیابی را واقع بینانه می دانم که حجم صادرات به این کشور می تواند در پنج تا هفت سال آینده به مرز ۱۰ میلیارد یورو در سال برسد.»  در سال های پایانی دولت دوم محمد خاتمی روابط اقتصادی ایران و آلمان شکوفاترین دوران خود در جمهوری اسلامی را تجربه کرد و میزان صادرات کالاهای آلمانی به ایران به مرز ۵ میلیارد دلار در سال رسید.  کاهش کم سابقه صادرات به ایران  تشدید تحریم ها در سال های آخر دولت دوم محمود احمدی نژاد بر رابطه اقتصادی ایران و آلمان نیز سایه افکند. در سال ۲۰۱۳ که دولت حسن روحانی در میانه ی آن قدرت را به دست گرفت حجم صادرات کالای آلمانی به ایران با ۲۷ درصد کاهش نسبت به سال پیش به رقم کم سابقه یک میلیارد و ۸۵۰ میلیون یورو سقوط کرد.  در سال بعد و با توجه به امیدواری هایی که نسبت به دست یابی ایران و کشورهای ۱+۵ به توافق نهایی هسته ای ایجاد شده بود صادرات کالاهای آلمانی به ایران با رشدی ۳۰ درصدی روبرو شد.  این روند در سال بعد ادامه نیافت و میزان صادرات آلمان به ایران، مطابق داده های اداره ی فدرال آمار این کشور با بیش از ۱۲ درصد کاهش به نسبت سال قبل ۲ میلیارد و ۱۰۰ میلیون یورو بیشتر نبود.  به گزارش اشپیگل آنلاین، میشائیل توکوس، رئیس اتاق بازرگانی آلمان و ایران در ماه مارس سال گذشته ابراز امیدواری کرده بود، چنانچه توافق نهایی هسته ای حاصل شود میزان صادرات آلمان به ایران می تواند به سادگی تا ۵ یا ۶ میلیارد یورو در سال افزایش یابد.  بیشتر بخوانید: خیز شرکت های آلمانی برای گسترش چشمگیر صادرات به ایران  اکنون بیش از یک سال و نیم از توافق نهایی هسته ای و نزدیک یک سال از اجرایی شدن برنامه جامع اقدام مشترک (برجام) می گذرد.  مطابق تازه ترین آمار اتاق بازرگانی آلمان و ایران، در ۹ ماه نخست امسال شرکت های آلمانی به نسبت سال گذشته ۲۱ و ۴ دهم درصد بیشتر کالا به ایران صادر کرده اند.  پیش بینی می شود با ادامه این روند تا پایان سال میزان صادرات کالاهای آلمانی به ایران از دو و نیم میلیارد یورو فراتر رود.  این رقم در قیاس با سال های تحریم قابل توجه است اما همچنان با سطح مبادلاتی که مورد انتظار فعالان اقتصادی دو کشور است فاصله ای زیاد دارد.  یکی از موانع احیای سریع روابط تجاری میان دو کشور مشکلات موجود در زمینه تامین مالی پروژه ها و تگناهای مبادلات بانکی و مالی است که هنوز کاملا بر طرف نشده اند.  نقش تحریم های غیرهسته ای آمریکا و اتحادیه اروپا که به علت هایی نظیر نقض حقوق بشر اعمال شده و همچنان پابرجا هستند نیز در این میان کم نیست.  از سوی دیگر پیروزی دونالد ترامپ در انتخابات ریاست جمهوری آمریکا که نقض برجام را یکی از سیاست های خود اعلام کرده، کمپانی ها و موسسه های مالی بزرگ را برای گسترش رابطه با ایران دچار تردید و محتاط می کند.  بیشتر بخوانید: «بازرگانان ایرانی و آلمانی گذشته را جبران کنند»  کاهش صادرات ایران به آلمان  در سال های تحریم صادرات کالا از کشورهایی مانند چین به ایران به شدت افزایش یافت. این میزان در ۹ ماهه سال جاری میلادی به رغم کاهشی ۱۶ درصدی نسبت به دوره مشابه سال پیش، مطابق اعلام گمرک چین ۱۱ و نیم میلیارد دلار بوده است.  به گزارش وزارت اقتصاد آلمان، شرکت های آلمانی در همین مدت اندکی بیش از یک میلیارد و ۷۷۰ میلیون یورو کالا به ایران صادر کرده اند.  در این بازه زمانی صادرات کالاهای ایرانی به آلمان نیز که همواره رقمی ناچیز بوده، به ۲۴۰ میلیون یورو نیز نمی رسد و نسبت به ۹ ماهه سال قبل حدود پنج درصد کاهش پیدا کرده است.  گرچه حجم صادرات آلمان به ایران با کشوری مانند چین قابل مقایسه نیست، کالاهای آلمانی برای صنعت و اقتصاد این کشور از جایگاهی ویژه برخوردارند.  بیشتر بخوانید:  طرح موضوع حقوق بشر وظیفه دشوار گابریل در سفر به تهران  اهمیت تجهیزات آلمان    مطابق ارزیابی های وزارت خارجه آلمان، حدود ۳۰ درصد از زیرساخت های صنعتی ایران بر پایه محصولات و فناروی های آلمانی شکل گرفته است.  رشد ۴۰ و ۸۰ درصدی صادرات کالاهای آلمانی به ایران در ماه های اوت و سپتامبر سال جاری نشان می دهد که روابط بازرگانی دو کشور، به همه ی دشواری ها در مسیر مورد انتظار گام برمی دارد.  شرکت های آلمانی فعال در صنایع دارویی، پتروشیمی، ماشین سازی، خودروسازی و انرژی مهم ترین شریکان اصلی تجاری ایران محسوب می شوند. صادرات ایران به آلمان بیشتر محصولات کشاورزی است.  با این همه برخی اختلاف های سیاسی میان دو کشور وجود دارد که باعث شده سفر ابتدای پائیز گابریل، وزیر اقتصاد آلمان و هیئت همراهش به تهران با موفقیت شایانی همراه نباشد.  آلمان جمهوری اسلامی را به نقض حقوق بشر متهم می کند و نفی موجودیت اسرائیل توسط این کشور را غیرقابل قبول می داند. برخی مقام های ارشد ایران طرح این گونه مسائل را دخالت در امور داخلی خود می دانند.  غلامحسین شافعی، رئیس اتاق بازرگانی، ۱۳ مهر در همایش تجاری ایران و آلمان که همزمان با حضور زگمار گابریل در تهران برگزار شد اظهاز امیدواری کرد که با رفع موانع بانکی، دو کشور به سمت توسعه روابط اقتصادی حرکت کنند و دوران جدیدی را در روابط شان رقم بزنند.  این سخنان در عین حال نشان می دهد که در ماه های پایانی سال ۲۰۱۶ هنوز زمینه ی احیای روابط بازرگانی میان ایران و آلمان، آنگونه که انتظار می رفت آماده نشده، به ویژه آنکه امنیت سرمایه گذاری در این کشور همچنان تضمین شده نیست.به گفته‌ی مدیرعامل شرکت هواپیمایی ایران‌ ایر در قرارداد با شرکت‌های ایرباس و بوئینگ بندی اضافه شده تا در صورت بازگشت احتمالی تحریم‌ها زیانی متوجه ایران نشود.فرهاد پرورش می گوید قراردادهای خرید هواپیما از شرکت های آمریکایی و اروپایی به گونه ای تنظیم شده که ایران با بازگشت احتمالی تحریم ها هیچ جریمه ای را برای هواپیماهایی که در خط تولید هستند اما امکان تحویل آنها به ایران ایر وجود ندارد نمی پردازد.  پایگاه خبری وزارت راه و شهرسازی سه شنبه (۲۷ دسامبر ۷ دی) از قول مدیرعامل شرکت هواپیمایی ایران ایر (هما) نوشت: «در قرارداد بوئینگ پیش بینی شده است که پیش پرداخت ها البته بدون بهره به ایران ایر بازگردانده شود. همچنین درباره هواپیماهایی که درخط تولید هستند و هنوز به ایران ایرتحویل داده نشده اند هم پیش بینی هایی در قرارداد شده است.»  او افزود پس دادن پیش پرداخت ها در قرارداد گنجانده شده اما اینکه چگونه این پیش پرداخت ها به ایران ایر برمی گردد هنوز جای بحث دارد.  حذف هواپیماهای پهن پیکر ایرباس  مطابق قراردادی که دوم دی ماه میان ایران ایر و شرکت هواپیماسازی ایرباس نهایی شد توافق شده که این شرکت ظرف ده سال ۱۰۰ فروند هواپیمای مسافربری به ایران تحویل دهد.  چنان که پرورش گفته ارزش اسمی قرارداد با ایرباس ۲۰ میلیارد دلار است که ۱۵ درصد آن توسط شرکت هما و ۸۵ درصد نیز از طریق فاینانس تامین می شود.  ایران ایر و ایرباس بهمن ماه سال گذشته پیش قراردادی برای معامله ۱۱۸ فروند هواپیمای مسافربری، از جمله تعدادی هواپیمای پهن پیکر امضا کردند.  در قرارداد نهایی هواپیماهای پهن پیکر ایرباس ۳۸۰ به دلیل آماده نبودن زیرساخت  های مناسب در فرودگاه های ایران از فهرست درخواست شرکت هما حذف شدند.  همچنین قرار است شرکت آمریکایی بوئینگ ۸۰ هواپیمای مسافربری به ایران ایر تحویل دهد. رقم این قرارداد ۱۶ میلیارد و ۶۰۰ میلیون دلار اعلام شده است.  شایعه تخفیف ۵۰ درصدی بوئینگ  روزنامه دنیای اقتصاد روز سه شنبه از قول اصغر فخریه کاشان، معاون وزیر راه و شهرسازی نوشت که شرکت بوئینگ پذیرفته در معامله با ایران ایر ۵۰ درصد تخفیف در نظر بگیرد. این خبر را روز گذشته خبرگزاری ایسنا منتشر کرد و علت آن کاهش سفارش شرکت های هواپیماسازی در سال های اخیر عنوان شده است.  مسئولان بوئینگ تا کنون به این ادعا واکنشی نشان نداده اند و ناظران در مورد صحت آن تردید جدی ابراز کرده اند.  برخی منابع گزارش کرده اند که احتمال می رود شرکت بوئینگ برای فروش هواپیماهای ۷۷۷ خود که قرار است تولید آن متوقف شود تخفیف هایی در نظر بگیرد. با این همه بعید است که این تخفیف نیمی از قیمت واقعی باشد.  شرکت هواپیمایی ایران ایر برای بازسازی ناوگان هوایی خود مذاکراتی نیز برای خرید ۲۰ هواپیما از شرکت فرانسوی ایتالیایی ای تی آر انجام داده که انتظار می رود قرارداد نهایی آن به زودی امضاء شود.  خطر بازگشت تحریم ها  معامله شرکت بوئینگ با ایران در آمریکا مخالفان فراوانی دارد و بسیاری از جمهوری خواهان آن را مغایر با تحریم های غیرهسته ای علیه جمهوری اسلامی ارزیابی می کنند. به رغم این، دفتر کنترل دارایی های خارجی وزارت خزانه داری آمریکا (افک) چندی پیش مجوز فروش هواپیما به ایران را صادر کرد.  این نگرانی نیز وجود دارد که پس از ورود رئیس جمهور آینده آمریکا دونالد ترامپ به کاخ سفید توافق هسته ای میان جمهوری اسلامی و کشورهای ۱+۵ نقض و تحریم های جدیدی علیه ایران وضع شود.  مدیرعامل ایران ایر در این باره گفته است: «طبق متنی که اوفک ۱۵ دسامبر منتشر کرده است تحریم های جدید عطف به ماسبق نخواهد شد و فرصتی برای تعیین تکلیف قراردادها داده می شود، حال اینکه چقدر بر این تعهدات خود پایبند باشند یک بحث جدا است.»  پرورش می گوید مطابق بندی که به قراردادها افزوده شده قرار است در صورت بازگشت تحریم ها، هر دو طرف بکوشند برای هواپیماهایی که در خط تولید هستند و هنوز به ایران ایر تحویل داده نشده اند مشتری پیدا کنند.پتر بکهوف، مامور برجسته اداره مالیات آلمان بازنشسته می‌شود. این مرد موفق شد در دوران خدمت‌اش هفت میلیارد یورو به صندوق دولت اضافه کند. با بازنشسته شدن او فعالیت تیم تحقیقات مالیاتی به رهبری او نیز قطع می‌شود.پتر بکهوف، مامور برجسته اداره فدرال مالیات آلمان، مغز متفکر اداره مالیات شهر ووپرتال آلمان بازنشسته می شود. او مردی است که با نقشه ای مشخص و چمدانی مملو از میلیون ها یورو در دست به کشورهای مختلف جهان سفر می کرد و می کوشید تا حد ممکن اطلاعاتی در باره افرادی به دست آورد که با انتقال پول خود به کشورهای دیگر به فرار مالیاتی روی آورده بودند.  پتر بکهوف بهترین کارمند والتر بوریانس، وزیر دارایی ایالت نورد راین وستفالن آلمان بود؛ کارمندی که همواره در پی فراریان مالیاتی و همچنین موسسات مالی متخلفی بود که امکان پول شویی و فرار مالیاتی را برای مشتریان پولدار خود مهیا می کردند.  مبارزه با پول شویی و فرار مالیاتی در آلمان که درآمد مالیاتی برایش بسیار پراهمیت است، مبارزه ای پایدار و بسیار جدی است. از زمانی که پتر بکهوف به خرید فهرست اسامی متخلفان مالیاتی مشغول شد، درآمد ایالت ها و دولت فدرال آلمان هفت میلیارد یورو افزایش یافته است.  اکنون این مغز متفکر اداره مالیات شهر ووپرتال آلمان با ۶۷ سال سن به کار خود پایان می دهد. او دوسال بیش از حد لازم کار کرده و قرار است در ماه مه سال آینده میلادی (۲۰۱۷) بازنشسته  شود.بهای هر دلار آمریکا در بازار آزاد ایران از مرز ۴۱۰۰ تومان گذشته و روند افزایشی همچنان ادامه دارد. برای بررسی علت این وضعیت و راه‌های مقابله با آن وزیر اقتصاد و رئیس بانک مرکزی به مجلس دعوت شده‌اند.در نخستین ساعت های کاری دوشنبه (۶ دی ۲۶ دسامبر) اغلب صرافی های تهران هر دلار آمریکا را برای فروش به قیمتی حدود ۴۱۵۰ تومان عرضه می کردند.  بهای ارزهای معتبر خارجی در بازار آزاد بعد از ظهر امروز اندکی کاهش یافت، اما از روز گذشته بیشتر بود و سیر صعودی خود در هفته های اخیر را ادامه می دهد.  پس از یک دوره نسبتا طولانی ثبات، بهای ارز آزاد از نیمه دوم آبان ماه امسال رو به افزایش گذشت. این روند در ماه آذر شتاب گرفت و در هفته اول دی ماه نیز رکوردهای جدیدی ثبت کرد.  بانک مرکزی پیشتر وعده داده بود بهای ارز تا پایان امسال تک نرخی شود. با جهش قیمت ها در بازار آزاد عملی شدن این وعده دور از انتظار است.  دعوت مجلس از رئیس بانک مرکزی  درباره علت نوسان شدید بهای ارز در هفته های گذشته گمانه زنی ها و ارزیابی های متفاوتی مطرح شده است. کمیسیون اقتصادی مجلس شورای اسلامی از وزیر اقتصاد، علی طیب نیا و رئیس کل بانک مرکزی، ولی الله سیف خواسته برای بررسی این مسئله در مجلس حضور یابند.  محمدرضا پورابراهیمی داورانی، رئیس کمیسیون اقتصادی به پایگاه اطلاع رسانی مجلس گفت: «اقدامات دولت و بانک مرکزی در زمینه مدیریت بازار ارز کافی نیست و با توجه به بررسی لایحه برنامه ششم توسعه جلسه مشترکی با وزیر اقتصاد و رئیس بانک مرکزی در خصوص بررسی نوسانات بازار ارز برگزار خواهد شد تا به دولت کمک شود التهاب ایجاد شده در بازار ارز به خوبی مدیریت شود.»  رئیس کل بانک مرکزی می گوید روند صعودی بهای ارزهای خارجی در بازار آزاد ایران پایدار نیست و بیشتر ناشی از تلفیق شوک انتظاری با تقاضای فصلی ارزها در پایان سال میلادی است.  بیشتر بخوانید:وعده جدید بانک مرکزی برای تک نرخی شدن ارز  پیش بینی کاهش بهای دلار  به گفته ی رئیس کمیسیون اقتصادی مجلس، به طور معمول بخشی از ارز بازار آزاد از طریق شرکت های پتروشیمی تامین می شود و این شرکت ها معمولا در پایان سال علاقه دارند منابع خود را برای پرداخت های سود سهام به کار بگیرند و از عرضه دلار وارداتی به بازار اجتناب می کنند.  غلامعلی کامیاب، معاون ارزی بانک مرکزی چندی پیش گفته بود که روند نوسان بهای ارز در سه سال گذشته نشان می دهد که افزایش قیمت ها در فصل پائیز غیرعادی نیست.  او ۱۳ آذر ماه در گفت وگو با خبرگزاری دولتی ایرنا، بالا رفتن شدید قیمت ارز را متاثر از عواملی چون افزایش تقاضا برای خرید و سفارش کالای خارجی و تسویه حساب شرکت ها به دلیل پایان سال میلادی دانست و پیش بینی کرد که این روند در ماه های پایانی سال نزولی شود.  عباس آرگون، عضو اتاق بازرگانی ایران نیز بی نظمی عرضه ارز پتروشیمی ها را یکی از علت های افزایش قیمت ها عنوان کرده و پیش بینی می کند: «امکان کاهش نرخ دلار به قیمت های پایین تر وجود دارد و به زودی بهای دلار بین ۱۰۰ تا ۲۰۰ تومان کاسته خواهد شد.»  بیشتر بخوانید:پیش بینی معاون بانک مرکزی درباره کاهش بهای ارز  کاهش ۲۰ درصدی ارزش پول ملی  عضو اتاق بازرگانی همچنین پائین نگه داشتن دستوری بهای ارز در سال های گذشته، به ویژه با توجه به تورم دو رقمی را اشتباهی بزرگ خوانده و به خبرگزاری ایلنا گفته که با این سیاست عملا کالاهای صادراتی رقابت پذیری خود را از دست می دهند.  برخلاف این دیدگاه، شماری از ناظران بالا بودن قیمت ارزهای خارجی را موجب گران شدن کالاهای وارداتی و به نفع صادرات می دانند.  بر همین اساس برخی تحلیلگران گمان می برند که دولت و بانک مرکزی با افزایش قیمت ارز در بازار آزاد مشکلی ندارند و انگیزه آن را کاهش واردات و افزایش صادرات می دانند.  عده ای دیگری دولت را متهم می کنند که برای جبران کسری بودجه زمینه افزایش بهای دلار را فراهم کرده تا درآمدهای ریالی خود را افزایش دهد.  ایرج ندیمی، مشاور رئیس سازمان برنامه و بودجه این گمانه زنی ها را رد کرده و می گوید در لایحه ی بودجه سال آینده میزان درآمدهای ارزی و معادل ریالی آن مشخص شده است.  در این میان ظاهرا سیاست های پولی و بانکی ایالات متحده نیز در بالا رفتن ارزش دلار در برابر دیگر ارزهای معتبر نقش داشته که به تبع آن ارزش پول ملی ایران در برابر آن نیز کاهش می یابد.  علت و انگیزه افزایش بهای دلار هرچه باشد، این روند برنامه تک نرخی کردن ارز را به تعویق می اندازد. بانک مرکزی بهای رسمی هر دلار را برای روز دوشنبه با اندکی کاهش نسبت به روز قبل ۳۲۳۱ تومان تعیین کرده است.  به این ترتیب فاصله میان بهای رسمی و آزاد دلار به حدود ۹۰۰ تومان می رسد؛ افزون بر این پول ملی ایران در ۹ ماهه گذشته حدود ۲۰ درصد ارزش خود در برابر دلار را از دست داده است.با شروع همکاری یک تعاونی کشاورزان زعفران با موسسه تجارت عادلانه بخش کوچکی از زعفران ایران با مهر تجارت عادلانه به بازار جهانی عرضه می‌شود. هدف این موسسه بهبود شرایط زندگی تولیدکنندگان کم‌درآمد کالاهای لوکس است.عکس دختربچه ای در حال بازی و گردش بر روی کوهی از زباله از آریز قادری برنده جایزه بهترین عکس سال از یونیسف آلمان شد. آریز قادری درباره چگونگی شکل گیری مجموعه عکس خود به دویچه وله گفت: «برای عکاسی از فصل برداشت زعفران به تربت حیدریه رفته بودم. ولی وقتی دیدم کارگرها، بلوچ های خانه بدوش هستند، پرس وجو کردم، پیدا کردم و رفتم از آن ها عکاسی کردم.»  به گفته عکاس، خانواده این دختر بلوچ در فصل برداشت زعفران در جستجوی کار در ۲۰ کیلومتری تربت حیدریه چادر زده  بودند. این دختر در میان زباله ها به دنبال چیز بدردبخوری می گشت تا کمک خرج خانواده اش باشد. در منطقه ای که قادری عکاسی می کرده کارگران روزمزد بوده و درآمدشان از ۴۰ هزار تومان تجاوز نمی کند.  با وجود این  که زعفران گران ترین ادویه جهان است شرایط بد زندگی در میان کارگران مزارع زعفران امر نادری نیست. در سال ۲۰۱۵ قیمت یک گرم زعفران در بازار جهانی به ۶۵ دلار رسید. این در حالی است که بسیاری از کشاورزان و کارگران مزارع زعفران از کم درآمدترین اقشار جامعه اند. قیمت بالای این محصول در بازار جهانی آن را به کالای مناسبی برای موسسه بین المللی فیرترید () (به معنی تجارت عادلانه) تبدیل می سازد. هدف این موسسه بهبود بخشیدن شرایط زندگی تولیدکنندگان کم درآمد کالاهای لوکس مانند قهوه، موز، پنبه و از چندی پیش زعفران است.  همکاری با فراز و نشیب  در ایران همکاری تعاونی کشاورزان ارغوان دشت پائیزان با فیرترید آغاز خوبی داشت. همکاری این تعاونی به همراه دو شرکت بزرگ آغاز شد. این دو شرکت به عنوان صادرکننده و تقریبا همزمان تعاونی کشاورزان ارغوان دشت پائیزان به عنوان تولیدکننده مهر فیرترید را دریافت می کنند.   حسن زمانی، مسئول ارتباطات شرکت ارغوان دشت پائیزان در گفت وگو با دویچه فارسی تاکید کرد که این همکاری در یکی دو سال اول بسیار مثبت بود. اما پس ازآن این دو شرکت خرید خود از ارغوان دشت پائیزان را قطع می کنند. زمانی می گوید: «متاسفانه بعد از مدتی متوجه شدیم به نام جنس ایرانی یعنی جنس ما، زعفران تهیه شده در خشک کن های سرمایشی را به فروش می رسانند.»  شرکت ارغوان دشت پائیزان  زعفران خود را به روش سنتی رایج در ایران که روشی گرمایشی است و نه سرمایشی ( )، تهیه می کند. این پیش آمد به شکایت ارغوان دشت پائیزان از دو شرکت یادشده و پایان همکاری این دو گروه می انجامد.  برای کشاورزان اما پایان این همکاری، شروع داستان جدیدی بود. حسن افزود: «حجم فروش ما در دوران همکاری با شرکت بین المللی زعفران و پینا زعفران حدود ۳۰۰ تا ۴۰۰ کیلوگرم زعفران در سال بوده است. پس از قطع خرید این دو شرکت محصول یک فصل روی دست کشاورزان ماند.»  از زمانی که تعاونی به شکل مستقل کار خود را ادامه داد حجم فروش همچنان از ۲۰ تا ۳۰ درصد حجم فروش اولیه تجاوز نکرده است.  اما موسسه فیرترید چه امکاناتی برای پیگیری این رویداد دارد؟ شاکر حسین ملک همکار پاکستانی موسسه و مسئول چند تولیدکننده با محصولات مختلف در سه کشور ایران، افغانستان و پاکستان در این باره می گوید: «امکانات فیرترید برای پیگیری این موضوع بسیار محدود و اثبات این موضوع تقریبا غیر ممکن است. چراکه برای بازپس گرفتن مهر فیرترید از این شرکت ها، می بایست کل زنجیره تولید مورد بررسی قرار گیرد تا مشخص شود که این زعفران کجا تولید شده است. این کار از لحاظ فنی غیرممکن است.»  درآمدی پرنوسان  استانداردهای فیرترید به سه بخش اجتماعی، محیط زیستی و اقتصادی تقسیم می شوند. سهم ۸۰ درصدی خرده مالک ها در یک تعاونی کشاورزی از شرایط این موسسه برای شروع همکاری با این ارگان هاست. در چارچوب تعاریف فیرترید، خرده مالک به کسی گفته می شود که مساحت زمین او زیر ۲ هکتار باشد.  بر اساس توضیحات موجود درباره استانداردها و مزایای همکاری با فیرترید که در سایت این موسسه آمده، علاوه بر قیمت فروش بالاتر، نسبت به قیمت موجود در بازار جهانی، یک پاداش ۱۰ درصدی (از درآمد فروش) است که همه اعضای تعاونی و کارگران مشغول به کار در مزارع در روندی دموکراتیک و بر اساس نیازهای مشترکشان درباره چگونگی خرج شدن آن تصمیم گیری می کنند.  اما به علت وابستگی این ۱۰ درصد به میزان فروش زعفران، این بخش از درآمد کشاورزان دچار نوسان های زیادی می شود. حامد علی پور یکی از کشاورزان زعفران در تربت حیدریه و عضو تعاونی ارغوان دشت پائیزان در این باره می گوید: «برای مثال امسال اصلا تولید محصول خوب نبود و ما ۶۰ تا ۷۰ درصد افت تولید داشتیم. ولی سال گذشته تولید محصول خیلی خوب بود. زعفران و محصول نهایی بسیار متاثر از آب و هوا و میزان بارندگی  در طول سال است.»  علی پور در ارتباط با اولویت های موجود در این منطقه گفت: «نیاز اصلی این منطقه یافتن راه حل برای مقابله با خشکسالی و کمبود بارش است.» نصب لوله های آب برای جلوگیری از هدر رفتن آب در جوی های خاکی و تاسیس استخرهای ذخیره آب کشاورزی و تجهیز آن ها به لایه های ژئوممبران () از پروژه هایی اند که این تعاونی تا کنون پاداش خود را در ساخت آن سرمایه گذاری کرده است.  ورق های ژئوممبران ضدآب اند و برای جلوگیری از هدر رفتن ذخایر آب در ساخت استخرهای کشاورزی به کار می روند. چون زعفران در تابستان نیاز به آب ندارد کشاورزان آب را در تابستان در این استخرها ذخیره می کنند و در ابتدای پائیز که موعد آبیاری زعفران است از این ذخایر استفاده می کنند.  با این که تفاوت قیمت زعفران فیرترید و غیرفیرترید در هر کیلو تنها ۵۰۰ تا ۶۰۰ هزار تومان است، به گفته علی پور برای کشاورزان زعفران حتی همین مبلغ هم قابل توجه و ارزشمند است.  اما این بخش از درآمد نیز وابسته به فاکتوری دیگر یعنی میزان تقاضا برای زعفران فیرترید در بازار است. با وجود اینکه تضمین حداقل قیمت از شرایط کار فیرترید با تولیدکنندگان است، اما این موسسه حداقل درآمدی پیش بینی نکرده است.وزارت امور خارجه‌ی آلمان نسبت به شدت وخامت وضعیت جسمی ۴ تن از زندانیان سیاسی ایران که در حال اعتصاب هستند، هشدار داد و خواهان رعایت موازین حقوق بشر و محاکمه‌ی عادلانه‌ی آنان شد.وزارت امور خارجه ی آلمان از وخیم شدن وضعیت سلامتی زندانیان سیاسی در حال اعتصاب غذا در زندان های ایران خبر داد. خانم بربل کوفلر، مسئول امور حقوق بشر و کمک های انسانی وزارت امور خارجه ی آلمان، در این رابطه گفت که اخبار جدید رسیده از ایران در باره ی وضعیت جسمانی ۴ تن از زندانیان سیاسی در حال اعتصاب نگران کننده است. او روز چهارشنبه (۲۸ دسامبر) ضمن انتقاد از عدم رعایت موازین حقوق بشر در ایران، خواهان آزادی آرش صادقی، گلرخ ابراهیمی ایرایی، آیت الله محمدرضا نکونام و مرتضی مرادپور شد.   بیشتر بخوانید: آرش صادقی برای اجرای حکم ۱۹ سال زندان بازداشت شد  بربل کوفلر در این رابطه گفت: «دولت ایران نباید آزادی بیان را محدود کند.» به گفته ی مسئول امور حقوق بشر و کمک های انسان دوستانه وزارت امور خارجه ی آلمان رهبران جمهوری اسلامی باید تضمین کنند که محاکمه ی زندانیان نامبرده به طور عادلانه و قانونمند صورت می گیرد. او تاکید کرد: «تا زمانی که قانون و موازین حقوق بشر در مورد زندانیان سیاسی در حال اعتصاب غذا رعایت نمی شود، باید آن ها را آزاد کرد.»    زندانیان در حال اعتصاب  آرش صادقی، دانشجوی پیشین دانشگاه علامه طباطبایی، یکی از زندانیانی است که روز ۱۸ خردادماه از سوی ماموران امنیتی بازداشت  و روانه ی زندان اوین شد. او در مجموع به ۱۹سال حبس محکوم شده است.  گلرخ ابراهیمی ایرایی، نویسنده و همسر آرش صادقی است. دادگاه بدوی او را به اتهام توهین به مقدسات و تبلیغ علیه نظام به ۶ سال حبس محکوم کرده است. در بیانیه ی وزارت امور خارجه ی آلمان آمده که او به دلیل اعتراض به سنگسار محاکمه شده. گفته می شود که علت دستگیری ابراهیمی نگارش داستانی در این باره  بوده که هنوز منتشر نشده است. حکم حبس ابراهیمی در دادگاه تجدیدنظر نیز تایید شده است.  بیشتر بخوانید: اعتراض عفو بین الملل به حکم گلرخ ابراهیمی ایرایی  آیت الله محمدرضا نکونام، پژوهشگر دینی و مدرس حوزه ی علمیه قم، روز ۱۸ آوریل ۲۰۱۵ دستگیر شد. یکی از اتهامات او انتقاد از نشان دادن برقع در تلویزیون دولتی ایران است. گفته می شود که این مدرس از حضور همسر و دختر یک طلبه جوان در برنامه ی زنده  باد زندگی شبکه ی دوم صدا و سیمای جمهوری اسلامی انتقاد کرده است. این دو با پوششی شبیه برقع در برنامه حضور داشتند.  بنا بر گزارش خبرگزاری ها مرتضی مرادپور، ۲۹ سال دارد و در بند ۱۲ زندان مرکزی تبریز نگهداری می شود. او در خرداد ماه ۱۳۸۸ پس از شرکت در همایش پیاده روی ایل گلی (شاه گلی) در تبریز بازداشت شد.  بیشتر بخوانید: ادامه اعتصاب غذای شیرزاد؛ بازداشت معترضان به وضعیت مرادپور  مرادپور در سال ۲۰۰۹ در دادگاه انقلاب تبریز به اتهام اجتماع و تبانی برای ارتکاب جرم علیه امنیت ایران و تبلیغ علیه نظام به ۳ سال حبس تعزیری محکوم شده است. در بیانیه ی وزارت امور خارجه ی آلمان که مرادپور به اتهام دفاع از حقوق اقلیت آذری در زندان به سر می برد.  هشدار پزشکان نسبت به سلامتی زندانیان اعتصاب کننده   بنا به گزارش کمپین بین المللی حقوق بشر در ایران، پزشکان ایرانی نیز نسبت به وضعیت سلامتی زندانیان سیاسی نامبرده هشدار دادند و آن را خطرناک ارزیابی کرده اند. به گفته ی این پزشکان به ویژه وضعیت آرش صادقی و مرتضی مرادپور وخیم است که تا روز سه شنبه ۷ دی ماه، به ترتیب ۶۵ و ۶۴ روز از اعتصاب غذایشان در زندان های اوین تهران و تبریز می گذرد. پزشکان می گویند خطر خونریزی معده، بیهوشی (کما) و ایست قلبی زندانیان را تهدید می کند.پس از ماه‌ها تلاش، خبر لغو نمایشگاه گنجینه آثار هنری مدرن ایران در برلین اعلام شد. بدین سان یک تلاش فرهنگی ارزنده نافرجام ماند. تفسیری از گئو شلیس، خبرنگار دویچه وله.مجید ملانوروزی، رئیس موزه هنرهای معاصر تهران می گوید که تا کنون نامه ای از آلمان در رابطه با لغو نمایشگاه دریافت نکرده است. با وجود این می توان مطمئن بود که نمایشگاه در موعد مقرر برگزار نمی شود.   نمایشگاه آثار هنری مدرن جهان که به گنجینه هنری فرح پهلوی شهرت یافته دربرگیرنده آثاری از نخبگان هنری جهان است، از رنوار و مونه تا وان گوک و پیکاسو.  قرار بود که این نمایشگاه روز ۴ دسامبر در برلین افتتاح شود. پس از آن هم قرار بود که این آثار ارزشمند راهی رم شوند و در آنجا به نمایش درآیند. ابتدا تاریخ خروج این آثار هنری به تعویق افتاد و سپس هم پس از مذاکرات بسیار، لغو شد. گفته می شود که وزارت ارشاد مجوز خروج این آثار را صادر نکرده است. بنیاد فرهنگی پروس هم اعلام کرد که پس از ماه ها انتظار و کشمکش ناگزیر باید از برگزاری این نمایشگاه چشم پوشی کند. حتی نمایندگانی هم فرستادند به این امید که حسن روحانی در آخرین لحظات بتواند مجوز خروج این آثار را بگیرد. اما این تلاش ها بی نتیجه ماند.  در همین رابطه خبرنگار دویچه وله، گرو شلیس تفسیری نوشته است:  تجربه تلخ اشتاین مایر  خبر لغو برگزاری نمایشگاه آثار هنری مدرن موزه هنرهای معاصر ایران در برلین، برای وزیر امورخارجه آلمان، فرانک والتر اشتاین مایر، شکست محسوب می شود، چرا که برلین آشکارا روی برگزاری این نمایشگاه حساب زیادی باز کرده بود.  بیشتر بخوانید: ابهام در برگزاری نمایشگاه آثار هنری مدرن ایران در برلین  به پایان کار وزیر امورخارجه آلمان نزدیک می شویم. حال به نظر می رسد که این آخرین لحظات کار او با اخبار بد همراه شده است. آخرین خبر بد، خبری است که از ایران می رسد. نمایشگاهی از آثار هنری موزه تهران که اشتاین مایر دل به برگزاری آن بسته بود، لغو شده است.  توهینی برای آلمانی ها  فرجام کار گویا به دست روحانی بوده. او می بایست مجوز خروج این آثار هنری را امضا کند و او از این کار تن زده است. آن هم پس از آنکه آلمانی ها برای برگزاری نمایشگاه این همه مایه گذاشته بودند. نمایشگاهی با آثار برجسته هنرمندان غربی که به سفارش فرح دیبا خریداری شده بودند. اما اینکه روحانی مجوز خروج را امضا نکرده، خود در واقعیت توهین به آلمانی ها را می ماند. معلوم نیست که تاثیر این رفتار چه تاثیری بر مناسبات آلمان با ایران خواهد داشت.  پس از توافق هسته ای در ژوئیه سال ۲۰۱۵ همه چیز ناگهان تغییر کرده بود و هر چیزی ممکن بود. مثلا اینکه ایران در حل بحران سوریه، لبنان، یمن و یا صلح خاورمیانه نقش سازنده ای ایفا کند. یعنی در همه آن نقاطی که ایران از نفوذ برخوردار است. حتی تصور اینکه ایران یکباره رویکرد خود را نسبت به غرب تغییر دهد، عجیب به نظر نمی رسید. بسیاری بر این باور بودند که به دنبال گسترش مناسبات اقتصادی در اثر لغو تحریم ها، ایران متحول خواهد شد.  شکست دیپلماسی فرهنگی  در همین فضا و حال و هوا بود که وزیر امورخارجه آلمان، اشتاین مایر تصمیم گرفت گنجینه هنری موزه تهران را برای نمایش به آلمان بیاورد. آثار ارزنده ای از نقاشان نامدار اروپایی و آمریکایی که قرار بود برای نخستین بار پس از انقلاب اسلامی به نمایش گذاشته شوند. و نه در موزه های لندن یا پاریس، بلکه در موزه برلین.  از همین رو امضای قرارداد برگزاری این نمایشگاه در حضور اشتاین مایر از اهمیت بسیاری برخوردار بود. قرار بود که این همکاری باب تبادلات فرهنگی بین دو کشور را بگشاید. اشتاین مایر از این قرارداد و برگزاری این نمایشگاه به عنوان دیپلماسی فرهنگی یاد کرده بود.  بیشتر بخوانید:   حال به این دیپلماسی فرهنگی ضربه سنگینی وارد آمده است. موزه برلین ناگزیر به لغو برگزاری نمایشگاه شده است. آن هم پس از آنکه همه تلاش ها با کارشکنی ایران روبه رو شد و ایران همکاری لازم را برای خروج این آثار هنری انجام نداد.  حال پرسش های زیادی مطرح هستند: آیا شکست آلمان به خاطر نقشه های دور و درازی بود که مقامات در سر پرورانده بودند؟ یا اصلا حساب باز کردن روی چنین پروژه ای از اساس ناشی از ساده نگری بوده؟ آیا ممکن است که از تغییر سیاست های فرهنگی و ایجاد اعتماد متقابل و فضایی ورای حساب و کتا ب های سیاسی بتوان بر مناقشات خونینی مثل آنچه در سوریه در جریان است، موثر واقع شد؟  بیشتر بخوانید:آثار هنری مدرن ایران در زیرزمین های موزه هنرها می مانند  اگر از سکوی حال به گذشته بنگریم پاسخ روشن است. اشتاین مایر و موزه برلین حساب زیادی روی این پروژه باز کرده بودند. در چنین شرایطی اگر برگزاری چنین نمایشگاهی ممکن می شد، به معجزه ای می مانست. چرا که چنین چیزی تنها به معنی پیروزی دیپلماسی آلمان نبود، بلکه همان هنگام از ایران طلب می کرد که با این همکاری فرهنگی به آن چیزی عمل کند که نشان از نزدیکی به غرب داشت، و این همان موضوعی است که دهه ها در ایران مشاجره برانگیز بوده است.  آشکارا نیروهای محافظه کار در مجلس ایران آمادگی چنین چیزی را ندارند و حداقل در این لحظه توانستند اراده خود را غالب کنند. اشتاین مایر اگر نیک می نگریست می بایست متوجه موضوع می شد. مگر نه آنکه اندک زمانی پس از امضای قرارداد مربوط به نمایشگاه، ایران مسابقه کاریکاتورهای هولوکاست را در دستور کار خود قرار داد؟ گرچه زیر فشار آلمان، موزه هنرهای معاصر تهران از مشارکت در این مسابقه عقب نشینی کرد، ولی به هر روی این هشداری جدی برای برنامه های اشتاین مایر بود. در همان هنگام بود که گروترز وزیر فرهنگ آلمان عقل به خرج داد و از برگزاری نمایشگاه صرف نظر کرد. اما اشتاین مایر تا آخرین لحظه به موفقیت این پروژه باور داشت و پای آن ایستاد. این قاطعیت گرچه می تواند بازتاب شخصیت او باشد، اما مانع از خطاهای او نمی شود.  ارزیابی غلط اشتاین  مایر  اشتاین مایر نیروی محافظه کاران را در ایران دست کم گرفته است. اینکه چگونه چنین چیزی اتفاق افتاده، روشن نیست. مگر نه آنکه آلمان در مقیاس بین المللی بهترین مناسبات را با رژیم ملاها در ایران دارد؟  شاید هم اشتاین مایر آگاهانه دست به این ریسک زده است. او خواهان برگزاری این نمایشگاه بوده، چون بر آن بوده که در مناسبات سیاسی و اقتصادی با ایران به آلمان جایگاه ویژه ای بدهد.  اما حال اشتاین مایر در برابر تجربه ای تلخ قرار گرفته است. و این کار را برای جانشین او سهل تر نخواهد کرد. البته باید تاکید کرد که مناسبات فرهنگی ایران و آلمان کاملا تخریب نشده است. انستیتو گوته در تهران نمایندگی دارد. همین اواخر بود که هیئتی از سازمان دانش آموختگان  و بنیاد هومبولت با ایرانی ها دیدار و گفت وگو داشتند و تفاهم نامه فرهنگی آلمان و ایران که حاصل کاری طولانی است، در انتظار امضای طرفین است. البته نباید فراموش کرد، که این تفاهم نامه نیز می باید توسط مجلس ایران تایید شود.حسن روحانی، رئیس جمهور، به نامه اصغر فرهادی، سینماگر ایرانی، درباره گورخواب‌های نصیرآباد واکنش نشان داد. روحانی گفت که این مساله برای دولت و مردم قابل تحمل نیست و برای حل چنین موضوع‌هایی همه باید یکپارچه شوند.حسن روحانی که صبح چهارشنبه (۸ دی  ۲۸ دسامبر ۲۰۱۶) در نشست تخصصی جامعه نظارت و بازرسی دولت در تهران سخنرانی می کرد، گفت: «من دیروز از یکی از هنرمندان نامه ای را خواندم که بسیار دردناک بود. شنیده بودیم بعضی ها از فقر کارتن خواب می شوند یا زیر پل ها می خوابند اما قبرخواب را کمتر شنیده بودیم. این هنرمند در نامه نوشته بود وقتی این موضوع را دیدم بغض در گلویم و شرمساری در سیمایم ایجاد شد.»  رئیس جمهور با تاکید بر اینکه این مساله برای دولت و مردم قابل تحمل نیست، گفت: «برای حل چنین موضوعاتی همه باید یکپارچه شویم و از مسائل جناحی و اختلافات دست برداریم و مشکلات اساسی کشور را مدنظر قرار دهیم. برای حل مشکلات همه باید دست به دست هم بدهیم. دولت و ملت و همه مسئول هستیم و در برابر فساد همه ما مسئولیم. بزرگترین قدرت برای مقابله با فساد نظارت عمومی است.»  اصغر فرهادی، سینماگر نامدار ایران، روز سه شنبه (۷ دی  ۲۷ دسامبر) در نامه ای خطاب به حسن روحانی نوشت: «امروز گزارش تکان دهنده زندگی مردان، زنان و کودکانی را که در گورهای یکی از قبرستان های اطراف تهران شب های سرد را به صبح می رسانند خواندم و اکنون سراسر وجودم شرم است و بغض. به بهانه این نامه به شما، قصد دارم همه آنانکه در این سرزمین و در این سی و چند سال مسئولیتی داشته و دارند را سهیم این شرمساری کنم.»  اشاره  آقای فرهادی به گزارش روز سه شنبه روزنامه شهروند با عنوان گورخواب های نصیرآباد بود. در این گزارش آمده بود: «یک ماهی می شود که سرما کارتن خواب ها را راهی کرده تا اطراف و درون گورستان بزرگ نصیرآباد باغستان در حومه شهریار ساکن شوند. عده ای درون گورستان و در قبرهای از پیش آماده شده و چندین خانواده در اطراف گورستان، در منطقه بلوک زنی و زیر کانال در چادر زندگی می کنند.»  به نوشته شهروند، ۵۰ زن، مرد و کودک، شب ها در گور می خوابند. در هر گور یک تا ۴ نفر زندگی می کنند.  فرهادی:   ما چرا و کی چنین شدیم؟  فرهادی در نامه خود به حسن روحانی آورده بود: «در این گزارش نام یکی از کسانی که شب های سرد استخوان سوز را در گوشه گوری نشسته به صبح می رساند و به تعبیر تلخ گزارشگر، مرگ را زندگی می کند، آرمان است. این نام مرا رها نمی کند. آرمان گم شده ای که در گور پیدایش کرده اند. شرم بر ما.»  این کارگردان ایرانی در ادامه نامه خود نوشت: «چه کسی پاسخگوی این بی رحمی پنهان است؟ ما چرا و کی چنین شدیم؟ ما مردمانی که دیگر دوست داشتن هم وطن را از یاد برده ایم، ما که خشونت های پنهان و ریز در رفتار و گفتار روزمره مان ابزاری شده است برای بیرون کشیدن گلیم فردی مان از اجتماع. ما که دروغ را به عنوان مهارتی برای زیستن دوگانه در بیرون و درون خانه می آموزیم و به کودکانمان می آموزانیم.»  فرهادی هم چنین نوشت. «ما که تنها نظاره گر و شنونده فراموشکار رنج هائیم. چه کسی امروز از آن پدری که خود را از پل عابر پیاده خیابان میرداماد به دار کشید و در یادداشتی که از جیب خالی اش پیدا شد نوشت هزینه درمان بیماری چشم هایم را نداشتم سخنی می گوید؟ آن اندک کسانی نیز که دلسوزانه می گویند با انگ سیاه نمایی مورد هجمه اند. انگ سیاه نمایی فراری ست رو به جلو از سوی مسئولان برای عدم پذیرش مسئولیت سیاهی ها.»  گورخواب ها را بیرون راندند  پس از انتشار گزارش روزنامه شهروند، مسئولان شهرستان شهریار  با ضرب و شتم، گور خواب ها را از گورستان بیرون راندند.  وبسایت روزنامه قانون در این باره نوشت: « بازهم به جای حل مسئله، صورت مسئله را پاک کردند. پس از انتشار گزارشی در روزنامه شهروند درباره گورخواب های شهرنصیر آباد شهرستان شهریار، مسئولان این شهرستان دریک طرح ضربتی صبح امروز[سه شنبه] با ضرب و شتم این کارتن خواب ها اقدام به بیرون راندن آنها از این گورستان کردند.»  این کارتن خواب ها پس از بیرون رانده شدن از گورستان به خانه  نیمه ساخته ای در همان حوالی پناه برده اند.  از سوی دیگر خبرگزاری دولتی ایرنا روز چهارشنبه نوشت که با پیگیری مرکز ارتباطات مردمی ریاست جمهوری و دستور مستقیم استاندار تهران قرار شد موضوع گورستان نصیرآباد شهریار تا رسیدن به نتیجه و رفع مشکل از طریق مقامات مربوطه پیگیری و نتیجه به اطلاع مردم رسانده شود.  فرماندار شهریار نیز از رسانه ها درخواست کرد که، ضمن پیگیری این موضوع و حضور در محل، نتیجه اقدامات انجام شده را پیگیری و اطلاع رسانی کنند.طاهره ریاحی، روزنامه‌نگار و دبیر اجتماعی خبرگزاری برنا، و داوود دشتبانی، مدیر مسوول هفته‌نامه وطن یولی، بازداشت شده‌اند. علت بازداشت این دو روزنامه‌نگار اعلام نشده است. طاهره ریاحی را اطلاعات سپاه بازداشت کرده است.طاهره ریاحی، روزنامه نگار،  صبح سه شنبه (۷ دی ۲۷ دسامبر) در محل سکونت خود در تهران بازداشت شده است. به گزارش خبرگزاری کار ایران (ایلنا) اتهام این خبرنگار تبلیغ علیه نظام اعلام شده است.  طاهره ریاحی  دبیر اجتماعی خبرگزاری برنا بود. خبرگزاری برنا به وزارت ورزش و جوانان وابسته است و خبرها و مطالب حوزه ورزش و جوانان را پوشش می دهد. خانم ریاحی پیشتر با روزنامه های شرق و مردم امروز نیز همکاری داشت.  یکی از همکاران طاهره ریاحی به کمپین بین المللی حقوق بشر در ایران گفته است: «ماموران سازمان اطلاعات سپاه پاسداران صبح زود وارد خانه طاهره ریاحی شدند و پس از تفتیش وسایل خانه و ضبط وسایل شخصی او ،مانند تلفن همراه و کیس کامپیوتر، دبیر اجتماعی خبرگزاری برنا را بازداشت کرده و با خود بردند.»  بیشتر بخوانید: کارشناسان حقوق بشر: ایران به آزار روزنامه نگاران پایان دهد  به گفته همکار خانم ریاحی، این روزنامه نگار چند ساعت پس از بازداشتش در یک تماس تلفنی کوتاه با خانواده اش خبر داده که هم اکنون در زندان اوین است. خبرگزاری کار ایران (ایلنا) روز سه شنبه ضمن انتشار خبر بازداشت طاهر ریاحی، تنها نوشت که اتهام این خبرنگار تبلیغ علیه نظام اعلام شده است.  بازداشت مدیر مسئول وطن یولی  یک روز پیش از بازداشت خبرنگار برنا، نیروهای امنیتی داوود دشتبانی، مدیر مسوول هفته نامه وطن یولی را بازداشت کردند. بنابر گزارش وبسایت کلمه، همسر داوود دشتبانی از وضعیت او اظهار بی اطلاعی کرده و گفته است: «داوود تنها با یک تماس چند ثانیه ای فقط گفت حالم خوب است.»    هفته نامه وطن یولی (راه وطن) بنابر نوشته مدیر مسوول آن، داوود دشتبانی، یک نشریه فرهنگی و تاریخی است و گردانندگان و بیشتر نویسندگان آن دانشجویان و پژوهشگران و استادان آذربایجانی هستند. این نشریه علیرغم نام ترکی اش، به زبان فارسی است. سیاست آن نیز به دور از قومیت خواهی بوده و بر پیوستگی تاریخی و فرهنگی ایران تأکید دارد.  وطن یولی که پیشتر به همین نام به عنوان یک نشریه دانشجویی در دانشگاه تهران فعالیت داشت در سال ۱۳۹۴ به صورت هفته نامه آغاز به فعالیت کرد. به علت پاره ای مشکلات، انتشار این هفته نامه برای چندین ماه متوقف شد، اما در آذر ماه ۱۳۹۵ فعالیت آن از سر گرفته شد.  بیشتر بخوانید: آمران و عاملان جنایت علیه روزنامه نگاران در ایران باید مجازات شوند  براساس گزارش های گزارشگران بدون مرز، ایران یکی از کشورهایی است که بیش ترین آمار روزنامه نگاران زندانی را دارند.  کمپین بین المللی حقوق بشر در ایران نوشته است بازداشت روزنامه نگاران و فعالان مدنی و سیاسی در ماههای پیش از انتخابات، به ویژه ماه های منتهی به انتخابات ریاست جمهوری در ایران، سابقه ای طولانی دارد و بیم آن می رود که بازداشت خانم ریاحی آغازی بر بازداشتهای دیگر، پنج ماه پیش از برگزاری دوازدهمین دوره انتخابات ریاست جمهوری باشد.با حکم فرمانده کل سپاه پاسداران، سردار حسین نجات به سمت جانشینی ریاست سازمان اطلاعات سپاه منصوب شد. نجات پیشتر فرماندهی نیروهای حفاظت از رهبر جمهوری اسلامی را بر عهده داشت.محمدعلی جعفری، فرمانده کل سپاه پاسداران، روز ۷ دی ماه با صدور حکمی حسین نجات را به سمت جانشین حسین طائب، رئیس سازمان اطلاعات سپاه منصوب کرد.  نجات پیشتر معاون فرهنگی و اجتماعی فرمانده سپاه بود و این سمت به فرمان رهبر جمهوری اسلامی علی خامنه ای به فرمانده پیشین بسیج محمدرضا نقدی واگذار شد.  یکی دیگر از مسئولیت های پیشین سردار نجات فرماندهی سپاه ولی امر بوده که وظیفه ی اصلی آن حفاظت از خامنه ای و وابستگان نزدیک اوست.  بیشتر بخوانید: احمدی نژاد: جنایات در کهریزک و کوی دانشگاه کار دشمنان بود  محشور قدیمی خامنه ای  سازمان اطلاعات سپاه یکی از نهادهای مهم و قدیمی امنیتی و اطلاعاتی جمهوری اسلامی است که خارج از نظارت دولت و مجلس و زیر نظر ارگان های زیر فرمان خامنه ای فعالیت می کند.  این سازمان که از بخش های اصلی تشکیل دهنده سپاه پاسداران بوده در سال های اخیر، به ویژه پس از اوج گیری جنبش اعتراضی به نتایج اعلام شده انتخابات سال ۸۸ نقشی محوری در سرکوب و پیگرد مخالفان و معترضان بر عهده گرفته است.    حسین طائب، رئیس سازمان اطلاعات سپاه که به گفته علی مطهری، نایب رئیس مجلس با باتوم بیشتر مأنوس است تا با فکر و عقل و تدبیر از چهره های کلیدی سرکوب های سال ۸۸ محسوب می شود.  سردار حسین نجات نیز که اکنون به قائم مقامی طائب منصوب شده در دهه های گذشته، از جمله در جریان حمله به کوی دانشگاه تهران (۱۸ تیر ۷۸) یکی از افراد تصمیم گیرنده بوده است.  بیشتر بخوانید: طائب: سوریه از دست برود تهران را هم نمی توانیم حفظ کنیم  نجات پس از سرکوب جنبش دانشجویی در سال ۷۸ همراه با طائب، نقدی و سردار محمدباقر ذوالقدر نامه تهدیدآمیزی به رئیس جمهور وقت محمد خاتمی نوشت.  سردار نجات که ده سال فرماندهی سپاه ولی امر را بر عهده داشته از نزدیکان و معتمدان خامنه ای محسوب می شود و ظاهرا این نزدیکی سابقه ای بسیار طولانی دارد.  او شهریور ۱۳۹۳ در گفت وگو با خبرگزاری فارس، رسانه وابسته به سپاه، گفته است: «محشور شدن ما با حضرت آقا به سال ۶۱ برمی گردد که ایشان رئیس جمهور بودند و من مسئولیت حفاظت سپاه را برعهده داشتم.»سرشماری سال ۹۵ نشان می‌دهد که جمعیت ایران مرز ۸۰ میلیون نفر را پشت سر گذاشته است. نتیجه‌ی این سر شماری به طور رسمی تا آخر دی ماه امسال اعلام می‌شود.قرار بود سرشماری عمومی نفوس و مسکن سال ۱۳۹۵ مطابق برنامه به صورت حضوری بین ۲۵ مهر تا ۲۵ آبان ماه انجام شود.  بخشی از این کار پیشتر و در ماه مهر از طریق اینترنتی انجام شده بود. سرشماری بعدی برای یک دهه ی دیگر، سال ۱۴۰۴ برنامه ریزی شده است.  سرشماری به وسیله مرکز آمار ایران، زیر مجموعه سازمان برنامه و بودجه انجام شد و گفته می شود ۴۰ هزار نفر در اجرای این برنامه مشارکت مستقیم داشته اند.  نگرانی جدی از کندی رشد جمعیت  امید علی پارسا، رئیس مرکز آمار، دوشنبه ششم دی ماه در جمع خبرنگاران گفت: «آمار جمعیت بر اساس نتایج اولیه سرشماری از مرز ۸۰ میلیون نفر عبور کرده است. اما برای اعلام آمار قطعی و دقیق باید تا پایان دی  ماه صبر کرد.»  او می گوید آمارهای اولیه نشان می دهد که به رغم دغدغه هایی که در سال های اخیر درباره کند شدن آهنگ رشد جمعیت مطرح شده، میزان افزایش جمعیت نزدیک به یک و سه دهم درصد است و در مورد رشد جمعیت نگرانی جدی وجود ندارد.  مرکز آمار پیش از این برآورد کرده بود که اگر میزان باروری به یک و سه دهم درصد برسد در فاصله سال های ۱۴۲۰ تا ۱۴۲۵ جمعیت ایران با رشد منفی روبرو خواهد شد.  به گفته ی علیرضا زاهدیان، معاون طرح های آماری مرکز آمار، نظرسنجی از جوانان تازه ازدواج کرده حاکی است که ۶۰ درصد جوانان به دو فرزند، ۱۴ درصد به یک فرزند و ۲۵ درصد به سه یا بیشتر فکر می کنند و حدود یک درصد نیز اصلاً به داشتن فرزند فکر نمی کنند.  یشتر بخوانید:سازمان ملل: جمعیت ایران نخست افزایش و سپس کاهش می یابد  خطر ورشکستگی صندوق بازنشستگی  به گزارش قدس آنلاین زاهدیان، بیستم آذر در نخستین همایش ملی جمعیت و خانواده در دانشگاه اصفهان گفت: «کاهش جمعیت کشور و افزایش جمعیت سالمند صندوق های بازنشستگی را در سال های آینده با خطر ورشکستگی مواجه می کند.»  او خاطر نشان کرد که اگر تا یک دهه آینده برای افزایش نرخ باروری اقدام نشود، جمعیت کشور کاهش خواهد یافت و رشد منفی جمعیت، تاثیرگذارتر از رشد منفی اقتصادی است.  صندوق جمعیت سازمان ملل  متحد در گزارشی که سال پیش منتشر شد پیش بینی کرده بود که جمعیت ایران تا سال ۲۰۵۰ میلادی (۱۴۲۸ شمسی) به بیش از ۹۳ میلیون نفر می رسد، اما پس از آن آهنگ رشد جمعیت منفی خواهد شد.  معاون طرح های آماری مرکز آمار که برآوردی مشابه سازمان ملل دارد می گوید در مجموع ۷۵ درصد جوانان ایرانی به یک یا دو فرزند فکر می کنند که اگر وضع به همین منوال ادامه یابد، نرخ باروری پائین خواهد آمد و برای مقابله با آن باید شعار ۲ فرزند کافی است را به ۲ فرزند کافی نیست تغییر دهیم.  بیشتر بخوانید: خطر ورشکستگی صندوق های بازنشستگی ایران با پیر شدن جمعیت  افزایش طلاق و کاهش ازدواج مسئله دیگری است که کارشناسان را نگران آینده ترکیب جمعیتی ایران و سالخوردگی آن کرده است.  مطابق گزارش های دفتر آمار و اطلاعات جمعیتی ایران، از ابتدای دهه ۹۰ شمسی تعداد ازدواج های ثبت شده در هر سال روندی کاهشی داشته است.  رهبر جمهوری اسلامی، علی خامنه ای از حدود سه سال پیش خواستار اجرای برنامه هایی برای افزایش جمعیت تا حد ۱۵۰ میلیون نفر شده که تا کنون تاثیر محسوسی نداشته اند.  کاهش نیروی کار یکی دیگر از چالش های سالخوردگی جمعیت و کاهش میزان باروری است. نتایج نهایی سرشماری امسال ابعاد این معضل را آشکارتر خواهد کرد.  رئیس مرکز آمار می گوید در سرشماری امسال ۹۹ و ۲ دهم جمعیت ایران شمارش شده اند که تعدادشان ۷۹ میلیون و ۵۰۰ هزار نفر بوده است. با احتساب هشت دهم درصد شمارش نشده جمعیت ایران در پائیز امسال فراتر از ۸۰ میلیون نفر شده است.مهدی کروبی، دبیرکل در حصر حزب اعتماد ملی ایران در نامه‌ای به شورای مرکزی این حزب از این شورا خواسته به خاطر مصالح حزب با استعفای او موافقت و دبیرکل جدیدی انتخاب کنند.نامه استعفای مهدی کروبی، رهبر در حصر حزب اعتماد ملی را حسین کروبی، فرزند او  در اختیار شورای مرکزی این حزب قرار داده است. در این نامه که تاریخ دوشنبه ۶ دی ماه ۱۳۹۵ را در زیر خود دارد، کروبی خواستار حفظ انسجام حزب اعتماد ملی شده است.  در روزهای گذشته خبر کناره گیری رسول  منتجب نیا، قائم مقام حزب اعتماد ملی به شایعاتی درباره تشتت و اختلاف نظر در شورای مرکزی حزب دامن زده بود. مهدی کروبی در سال ۱۳۸۴ حزب اعتماد ملی را تاسیس کرد و از آن زمان تاکنون دبیرکل آن است.  مهدی کروبی در نخستین  بند از نامه چهاربندی خود نوشته است: «همان طور که می دانید شرایط حصر امکان پیگیری امور از جمله مسایل این حزب را از اینجانب گرفته و اطلاعات و اخبارم در این زمینه محدود است. از این رو بدون ورود ماهوی به موارد اختلافی، از تمامی دوستان مصرانه می خواهم از هرگونه تشتت و اختلاف که موجب حذف یا درگیری عزیزان حزب می گردد به شدت اجتناب کنید.»  بیشتر بخوایند: مهدی کروبی: آقایان شهامت محاکمه علنی مرا داشته باشند  آقای کروبی سپس استعفای خود از دبیرکلی حزب اعتماد ملی را مطرح کرده و خواستار پذیرش آن  شده است: «شورای مرکزی مطابق موارد پیش بینی شده در اساسنامه، تشکیل جلسه دهد و با توجه به حصر غیرقانونی اینجانب که از سال ۸۹ آغاز شده و پایان آن نامعلوم است و زمانی برایش تعیین نشده، اینجانب درخواست استعفا از دبیرکلی حزب دارم و از دوستان تقاضا می  کنم بدون دخالت عواطف و احساسات و به خاطر مصالح مهمتر حزب، این درخواست را قبول و تصویب کنند.»  اختلاف در شورای مرکزی اعتماد ملی  مهدی کروبی در بخش دیگری از نامه خود حزب اعتماد ملی را حزبی اصلاح طلب توصیف کرده که به گفته او ضمن حفظ استقلال حزبی اش لازم است با دیگر گروه ها و شخصیت های اصلاح طلب تعامل و همکاری داشته باشد.  تاکید مهدی کروبی بر همکاری و تعامل با دیگر گروه ها و شخصیت های اصلاح طلب از آن روست که اخیرا گزارش هایی از اختلاف نظر در شورای مرکزی حزب اعتماد ملی بر سر همکاری با دیگر گروه های اصلاح طلب منتشر شده اند.  خبرگزاری کار ایران (ایلنا) دو روز پیش نوشت قائم مقام حزب و شورای مرکزی آن، بر سر چگونگی همکاری با شورای عالی سیاست گذاری اصلاح طلبان اختلاف نظر دارند. بنابر این گزارش، شورای مرکزی حزب اعتماد ملی موافق تعامل با شورای عالی سیاست گذاری اصلاح طلبان است اما منتجب نیا مخالفت خود را با این تصمیم اعلام کرده است.  پس از اعلام علنی این اختلاف ها، گفته شد که رسول منتجب نیا از قائم مقامی حزب استعفا داده، اما روز گذشته برخی از اعضای شورای مرکزی حزب در تلاش برای مهار اختلاف ها، اعلام کردند که منتجب نیا هم چنان قائم مقام حزب است و اختلاف ها را می توان برطرف کرد. پیشتر گفته شده بود که استعفای منتجب نیا به اطلاع مهدی کروبی رسیده و او تصمیم گیری در این مورد را به شورای مرکزی حزب اعتماد ملی واگذار کرده است.  شورای عالی سیاست گذاری اصلاح طلبان، متشکل از نمایندگان احزاب اصلاح طلب است. این ائتلاف در جریان انتخابات ریاست جمهوری ۱۳۹۲ با میانجی گری محمد خاتمی، رئیس جمهور سابق شکل گرفت. در انتخابات ریاست جمهوری ۱۳۹۴ نیز فعال بود و اکنون خود را برای انتخابات ریاست جمهوری ۱۳۹۶ آماده می کند. درباره جزئیات اختلاف نظر منتجب نیا با این شورا گزارشی منتشر نشده است.  آقای کروبی در پایان نامه  خود نوشته است: «توصیه می کنم گروه ها و شخصیت های اصلاح طلب از خودمحوری و برتری جویی نسبت به دیگران پرهیز و اجتناب کنند که بعدها مجبور به ذلت و زبونی نشوند و مجبور نباشند، خلاف عقیده شان سخنانی بگویند و مواضعی بگیرند که مورد بی اعتنایی ارباب قدرت قرار بگیرد.»دفاع جواد کریمی قدوسی از انتشار سخنان محرمانه ظریف درباره برجام مجلس را به تنش کشاند. سخنگوی هیأت رئیسه مجلس در اعتراض گفت، ظریف به اشتباه اعتراف نکرده بلکه گفته در میان سه استراتژی، انتخاب ارجح را انجام نداده است.جلسه علنی مجلس شورای اسلامی در روز یکشنبه ۵ دی (۲۵ دسامبر) در پی دفاع جواد کریمی قدوسی، نماینده مشهد از انتشار مذاکرات محرمانه جلسه کمیسیون امنیت ملی متشنج شد.  اقدام کریمی قدوسی، عضو کمیسیون امنیت ملی و سیاست خارجی در انتشار سخنان وزیر خارجه ایران در مورد برجام انتقادهای بسیاری در پی داشته است. او گفته بود که محمدجواد ظریف در این مذاکرات به اشتباه خود در مورد برجام اعتراف کرده است.  قدوسی در جلسه روز یکشنبه متن مکتوب مذاکرات کمیسیون امنیت ملی را به خبرنگاران پارلمانی داد و گفت که این متن امضای ۱۳ نماینده را پای خود دارد. در این متن ظریف اشاره ا ی دارد به این که این سخنان را برای اعضای کمیسیون مطرح می کند و نه بیرون.  کریمی قدوسی در ادامه سخنان خود گفت: «ماده ۷۷ آیین نامه داخلی مجلس اشاره می کند که نمایندگان بر اساس اصول ۸۴ و ۸۶ در اظهار نظر درباره همه مسائل کشور مصونیت دارند.»  او این انتقاد را که اقدام به انتشار مطالب محرمانه کرده رد کرد و گفت، این مطالب نه تنها محرمانه نیست بلکه انتشار آن ها باعث تقویت انسجام ملی می شود.  بر پایه متنی که او منتشر کرده است ظریف در این مذاکرات گفته است: «بر اساس توافقی که با آقای کری کردم،  من الان عرض می کنم،  بیرون نمی گویم اما خدمت شما می گویم. من اشتباه کردم، بر اساس توافقی که کردیم، ما استراتژی خودمان را کنار گذاشتیم و بر مبنای آن توافق آمدیم آن را اعلام کردیم که تبدیل شد به موضع جمهوری اسلامی.»  ظریف سپس به صراحت می گوید، می پذیرد که اشتباه کرده و نباید بر اساس حرف جان کری، وزیر خارجه آمریکا عمل می کرده بلکه باید بر اساس همان استراتژی که تعیین شده بود عمل می کرد. او با اشاره به تمدید تحریم ها می گوید: «باید کنگره را حذف می کردیم، در هشت سال اول بر اساس آن عمل می کردیم.»  بیشتر بخوانید: اعتراف ظریف به اشتباه در برجام تکذیب شد  در میان تنش حاصله بعد از سخنان کریمی قدوسی بهروز نعمتی، سخنگوی هیأت رئيسه مجلس به اعتراض برآمد و به جلسه ای که برای بازبینی مذاکرات امنیت ملی با وزیر خارجه در تالار آیینه برگزار شده بود اشاره کرد.  بهروز نعمتی گفت: «آقای ظریف درباره یکی از موضوعات گفتند که ما سه استراتژی داشتیم که اگر استراتژی شماره یک را انجام می دادیم بهتر بود. من در این زمینه اشتباه کردم. نه اینکه روی کل موضوع برجام اشتباه کرده باشد.»  وی گفت: «در همان جلسه اعلام می شود که یک،  موضوع خصوصی است،  دو، به کرات آقای ظریف می گویند محرمانه است و سوم می گویند غیر قابل انتشار است و ما می خواهیم برداروارانه موضوعی را مطرح کنیم.»  همچنین علی لاریجانی، رئیس مجلس نیز درباره اظهارات منتسب به وزیر خارجه و اظهارات نماینده مشهد گفت:  «وزیر امور خارجه در مورد یک موضوع خاص اظهار نظر کردند و نه در مورد کلیت برجام.»  پیش از این علاءالدین بروجردی، رئیس کمیسیون امنیت ملی و سیاست خارجی مجلس نیز از اقدام جواد کریمی قدوسی انتقاد کرده و گفته بود: «طبق توافقی که در آیین نامه کمیسیون امنیت ملی و سیاست خارجی مجلس تصریح شده، همه مطالب مربوط به جلسات این کمیسیون توسط سخنگوی کمیسیون اعلام می شود.»  بیشتر بخوانید: بروجردی: سخنان ظریف درباره برجام نباید درز می کرد  نامه قدوسی به ظریف  اما کریمی قدوسی از جمله در نامه ای که به محمدجواد ظریف نوشته تأکید دارد اقدام درستی کرده است. او در این نامه که پنجم دی از جمله در خبر آنلاین منتشر شده اشاره می کند که علی خامنه ای ، رهبر جمهوری اسلامی گفته است: «در مذاکره مطلب محرمانه نداریم.» اما به گفته او، ظریف و حسن روحانی، رئیس جمهور ایران اصل را بر عدم ارائه اطلاعات به نمایندگان و مردم قرار داده  و گفته اند: «همه چیز محرمانه است.»  او با اشاره به این که ظریف با شجاعانه به اشتباه خود اعتراف کرده، از طرف خود و بسیاری از دلسوزان انقلاب از اقدام او تشکر می کند. کریمی قدوسی در ادامه گوشزد می کند: «اگر به این تأکید و توجه دادن رهبر انقلاب که باید توافقی داشته باشند که آمریکا نتواند آن را نقض کند دقت می شد باید با هیأت حاکمه آمریکا یعنی دولت و کنگره آ مریکا این توافق صورت می  گرفت.»  قدوسی می گوید، ظریف در مذاکرات یادشده تأکید کرده که علل نقض برجام از سوی آمریکا از جمله اعتماد به جان کری و عدم اصرار بر گنجاندن عدم تمدید قانون ایسا در متن برجام است.  دو مجلس نمایندگان و سنای آمریکا تمدید ده ساله قانون تحریم های ایران () را چندی پیش تصویب کردند.این مصوبه اینک به قانون بدل شده است.  این قانون در سال ۱۹۶۶ با هدف تحریم بخش انرژی و صنعت نفت ایران به تصویب مجلس سنای آمریکا رسید. در صورت عدم تمدید این قانون اعتبار آن تا پایان دسامبر سال جاری به سر می رسید.سعید شیرزاد،‌ فعال سیاسی و مدنی که در زندان رجایی‌شهر کرج زندانی است اعلام کرد، به اعتصاب غذای خود ادامه خواهد داد. در همین حال تعدادی از معترضان به وضعیت مرتضی مرادپور در مقابل دادگستری تبریز بازداشت شدند.وب سایت مجموعه فعالان حقوق بشر (هرانا) از بازداشت تعدادی از معترضان به وضعیت مرتضی مرادپور، زندانی زندان تبریز در مقابل دادگستری این شهر خبر داد.  این چهارمین روز تحصن معترضان به وضعیت این زندانی بود که با حضور خانواده مرتضی مرادپور انجام شد.  در این تحصن که روز شنبه ۴ دی (۲۴ دسامبر) در مقابل دادگستری تبریز انجام شد معترضان مورد ضرب و شتم نیروهای امنیتی  قرار گرفته و به گفته هرانا، تعدادی از  آ ن ها بازداشت شدند.  هرانا با انتشار اسامی ۹ تن از بازداشت شدگان می نویسد، پیش از این تحصن فردین مرادپور با برادر خود در زندان تبریز ملاقات کرده بود اما از جزئیات این ملاقات اطلاعی در دست نیست.  مرتضی مرادپور از ۶۲ روز پیش دست به اعتصاب غذا زده است. روز شنبه ۴ دی از او یک فایل صوتی منتشر شد که در آن اعلام می کند به اعتصاب غذای خود ادامه خواهد داد.  بیشتر بخوانید: اعتصاب غذا در اوین و کرج؛ وضعیت نگران کننده زندانیان سیاسی  مرادپور ۲۹ ساله است و در بند ۱۲ زندان مرکزی تبریز نگهداری می شود. او خردادماه ۱۳۸۸ پس از شرکت در همایش پیاده روی ایل گلی (شاه گلی) در تبریز بازداشت و پس از شش ماه با قید وثیقه آزاد شد.  مرادپور در سال ۲۰۰۹ در دادگاه انقلاب تبریز به اتهام اجتماع و تبانی برای ارتکاب جرم بر علیه امنیت ایران و تبلیغ علیه نظام به ۳ سال حبس تعزیری محکوم شده است.  او در اعتراض به عدم اجرای ماده مربوط به تجمیع در قانون مجازات اسلامی (ماده ۱۳۴) اعتصاب کرده است. طبق این ماده، در صورت تعدد جرائم مادی از انواع مختلف در مورد همه آن ها حداکثر مجازات صادر می شود ولی تنها مجازات شدیدتر اجرا می شود.  سعید شیرزاد: به اعتصاب غذا ادامه می دهم  علاوه بر مرتضی مرادپور سعید شیرزاد فعال سیاسی و مدافع حقوق کودکان نیز که در زندانی رجایی شهر کرج زندانی است در اعتصاب غذا به سر می برد.  به نوشته کمپین بین المللی حقوق بشر در ایران، شیرزاد که به دلیل فعالیت های سیاسی و مدنی خود به پنج سال زندان محکوم شده در اعتراض به آن چه که مرگ خاموش زندانیان توسط رئيس زندان نامیده و نقض حقوق زندانیان، از جمله ضرب و شتم زندانیان هنگام اعزام به دادگاه و جلوگیری از اعزام زندانیان بیمار به بیمارستان از ۱۷ آذرماه با دوختن لب های خود اعتصاب غذا کرده است.  آخرین خبرها حاکی از آن است که شیرزاد در پاسخ به نامه مادران خاوران که خواستار پایان اعتصاب غذای او شده اعلام کرده که اعتصاب خود را تا ۳۰ روز ادامه خواهد داد. او قول داد که در پس این ۳۰ روز ... اگر صدایی برای بی صدایان نمانده باشد اعتصاب خود را خشک یا محدود به آب کند و اگر جز این بود اعتصاب خود را خواهد شکست.  بیشتر بخوانید: هشت زندانی عقیدتی در اعتصاب غذا هستند  مادران خاوران شامل مادران و خانواده تعدادی از زندانیان سیاسی اعدام شده در دهه شصت و بخصوص در تابستان ۶۷ می شود. بسیاری از  آن ها در گورستان های متروک، از جمله گورستان خاوران در جنوب شرقی تهران به خاک سپرده شدند.    کمپین بین المللی حقوق بشر می نویسد، زندان رجایی شهر عمدتا محل نگهداری زندانیانی با جرایم خشن است اما سالن ۴ بند ۱۲ به زندانیان عقیدتی و سیاسی اختصاص دارد. بیش از ۶۰ زندانی در این سالن به سر می برند که از نظر امکانات بهداشتی و غذایی در تنگنا قرار دارند و برخلاف سایر زندانیان از حق تماس تلفنی نیز برخوردار نیستند.  شیرزاد که از خردادماه سال ۹۳ بازداشت شده در شهریور ۹۴ به اتهام اجتماع و تبانی به قصد اقدام علیه امنیت کشور به پنج سال حبس تعزیری محکوم شد. شیرزاد اولین بار در مرداد ۹۱ در پی کمک رسانی به مردم زلزله زده آذربایجان شرقی بازداشت و بعد از ۱۹ روز به قید کفالت آزاد شده بود.به گفته‌ی فرمانده نیروی انتظامی ارومیه، ۴۰ دختر و پسر مجرد در این شهر به دلیل شرکت در یک مهمانی مختلط دستگیر شده‌اند. در هفته‌های گذشته موارد متعددی از بازداشت در پارتی‌های شبانه به وقوع پیوسته بود.حسین صمدپور، فرمانده انتظامی ارومیه، روز شنبه (۴ دی ۲۴ دسامبر) اعلام کرد که ۴۰ دختر و پسر در یک مهمانی شبانه در این شهر بازداشت شده اند. به گفته ی سرهنگ صمدپور، این افراد پس از تماس یکی از شهروندان ارومیه ای با سامانه فوریت های پلیسی ۱۱۰ دستگیر شده اند.  فرمانده انتظامی ارومیه گفته است که پس از دریافت خبری مبنی بر برگزاری پارتی شبانه در یکی از محلات این شهر موضوع به سرعت در دستور کار ماموران پلیس قرار گرفته است. حسین صمدپور افزوده است: «ماموران انتظامی مبارزه با مفاسد اجتماعی این شهرستان با هماهنگی مقام قضایی و دریافت مجوز، وارد منزل مورد نظر شده و ۴۰ نفر پسر و دختر مجرد را به دلیل برگزاری میهمانی مختلط غیر مجاز دستگیر کردند».  به گفته ی فرمانده نیروی انتظامی ارومیه، دستگیرشدگان پس از تکمیل پرونده به مقام قضایی معرفی شده اند.  هفته ی گذشته نیز رسانه های ایران از دستگیری ۱۸ نفر (۱۱ دختر و ۷ پسر) در یک مهمانی مختلط در استان خراسان رضوی خبر داده بودند. جواد محمودی، رئیس حوزه قضایی بخش گلبهار در این استان، گفته بود که در این مهمانی مقادیری مشروبات الکلی و نوشیدنی مشکوک کشف شده است.  عباس جعفری دولت آبادی، دادستان تهران نیز روز ۲۴ آذر ضمن اعلام خبر بازداشت ۱۲۰ زن و مرد در وضعیت نامناسب در یک کافی شاپ در مرکز پایتخت، بازداشت شدگان را به فساد متهم کرده بود. او گفته بود که بازداشت شدگان با صدور قرار تأمین به زندان معرفی شده اند.  چند روز پیش نیز خبر بازداشت ۲۵ نفر و از جمله یک بازیگر و نویسنده ی برنامه های طنز، در برخی سایت های اصولگرا منتشر شد. این سایت ها نیز از کشف و ضبط مشروبات الکلی در جریان دستگیری این افراد سخن گفته بودند.  حکم ظالمانه شلاق  در هفته ها و ماه های گذشته موج گسترده ای از بازداشت دختران و پسران در مهمانی های مختلط و پارتی های شبانه به راه افتاد که در برخی موارد حتی به اجرای حکم شلاق انجامید.  روز پنجشنبه (۶ خرداد ۲۶ مه ۲۰۱۶) پایگاه اینترنتی قوه قضاییه ایران از بازداشت ۳۵ دختر و پسر نیمه برهنه در یک پارتی شبانه در باغی در اطراف قزوین خبر داد. وبسایت میزان به نقل از اسماعیل صادقی نیارکی، دادستان عمومی و انقلاب قزوین نوشت که این افراد بدون داشتن هیچ گونه رابطه ای به بهانه شرکت در جشن فارغ التحصیلی در حال رقص و پایکوبی بودند که دستگیر و مجازات شدند.  بر این اساس، بازجویی، تحقیقات، تشکیل جلسه دادگاه، صدور رأی و اجرای حکم در مدت کمتر از ۲۴ انجام شده به پایان رسیده و بدین ترتیب هر یک از بازداشت شدگان فردای روز دستگیری ۹۹ ضربه شلاق خورده است.  مسئول امور حقوق بشر در دولت آلمان، بربل کوفلر، به فاصله ی کوتاهی پس از شلاق خوردن این دانشجویان (۳۰ مه ۲۰۱۶ ۱۰ خرداد ۱۳۹۵) رفتار مقام های قضایی ایران با جوانان ایران را غیرانسانی و ظالمانه خواند و از آن انتقاد کرد.  خانم کوفلر گفته بود، به دلیل سرعت عمل قوه قضاییه در محاکمه و مجازات این ۳۵ جوان، تردید جدی وجود دارد که قانون و حقوق اساسی این جوانان در این محاکمه رعایت شده باشد.سخنگوی کمیسیون امنیت ملی و سیاست خارجی مجلس گفت، وزارت اطلاعات در رابطه با امنیت فضای مجازی و پالایش آن برنامه‌های سنگینی دارد. هم‌زمان سخنگوی ناجا از برخورد با ۳۰۰ کانال تلگرامی و حساب اینستاگرامی خبر داد.حسین نقوی حسینی، سخنگوی کمیسیون امنیت ملی و سیاست خارجی مجلس شورای اسلامی، روز شنبه (۴ دی ۲۴ دسامبر) از تشکیل جلسه این کمیسیون با حضور معاونان وزارت اطلاعات و قائم مقام این وزارتخانه خبر داد. نقوی حسینی گفت، این جلسه جهت بررسی بودجه و اعتبارات دستگاه امنیت تشکیل شده است.  به گفته ی سخنگوی کمیسیون امنیت ملی و سیاست خارجی مجلس، معاون امنیتی وزارت اطلاعات در جلسه این کمیسیون ضمن اشاره به فعالیت گروه های تروریستی مانند دولت اسلامی (داعش سابق) در مرزهای ایران گفته است: «شرایط تحت کنترل کامل است به طوری که کلیه تلاش های تروریستی آن ها در غرب، شرق، جنوب و جنوب شرقی مهار و متلاشی شد. سایر گروه های تروریستی مانند جیش العدل و امثال آن ها نیز تحت نظر کامل هست و با هر نوع ناامن سازی آن ها قاطع برخورد شده و خواهد شد».  به گفته ی نقوی حسینی، معاون امنیتی وزارت اطلاعات همچنین گفته است که این وزارتخانه در رابطه با گروه ها و حلقه های انحرافی نیز برنامه های گسترده و دقیقی دارد و موفقیت های چشمگیری نیز تاکنون به دست آورده است.  نقوی حسینی البته توضیحی نداده که منظور معاون امنیتی وزارت اطلاعات از گروه ها و حلقه های انحرافی چیست، اما از قول او افزوده است که «اقتدار امنیتی جمهوری اسلامی ایران امروز در حدی است که تهدیدات امنیتی را در خارج از مرزها مدیریت می کند».  سخنگوی کمیسیون امنیت ملی همچنین ضمن اشاره به اینکه امنیت فضای مجازی و نحوه حفظ امنیت و پالایش آن یکی از موضوعات بحث با معاونان وزارت اطلاعات بوده، افزود: «در این زمینه وزارت اطلاعات برنامه های سنگینی دارد زیرا تهدیدات این بخش متوجه صنایع زیربنایی و مادر می شود و نیازمند حمایت است».  ماهیت تهدیداتی نیز که در فضای مجازی متوجه صنایع زیربنایی و مادر است در اظهارات سخنگوی کمیسیون امنیت ملی ناروشن می ماند. اما با توجه به تأکیدهای مکرر علی خامنه ای، رهبر جمهوری اسلامی، بر مسئله ی نفوذ دشمن که از آن به عنوان هشدارهای راهبردی نام برده می شود، به نظر می رسد که دامنه ی برنامه های دستگاه های اطلاعاتی و امنیتی ایران بسیار فراگیر باشد.  نفوذ در پوشش فعالیت های اقتصادی، اجتماعی و هنری  محمود علوی، وزیر اطلاعات جمهوری اسلامی، آبان ماه سال گذشته (۱۳۹۴) در جلسه شورای اداری استان کردستان در همین رابطه گفته بود: «در شرایط کنونی جامعه که کشور بیشتر در معرض آسیب است، باید مراقب باشیم و کسانی را که در راستای اهداف دشمن حرکت می کنند، شناسایی کنیم». علوی افزوده بود: «در کنار این مهم باید عناصر نفوذ و منافذی را که در پوشش فعالیت های اقتصادی، اجتماعی و هنری بخواهند به نظام در راستای منافع خود ضربه بزنند بشناسیم».  وزیر اطلاعات دولت روحانی ضمن اشاره به اینکه عرصه فضای مجازی می  تواند بستری برای نفوذ دشمن باشد مدعی شده بود که نهادهای اطلاعاتی و امنیتی ایران «به این مسئله که چه کسانی با حضور خود در کشور به دنبال فعالیت سالم اقتصادی، علمی و پژوهشی هستند و چه کسانی دنبال اهداف دیگر می باشند، اشراف کامل دارد».  برخورد با ۳۰۰ کانال اینستاگرامی و تلگرامی  به فاصله کوتاهی پس از تشکیل جلسه کمیسیون امنیت ملی مجلس با حضور معاونان وزارت اطلاعات، سعید منتظر المهدی، سخنگوی نیروی انتظامی جمهوری اسلامی (ناجا)، از شناسایی و برخورد با ۳۰۰ کانال اینستاگرامی و تلگرامی خبر داد که به گفته ی او در حوزه های مدلینگ، همسریابی، دوستیابی، صیغه و ... اقدام به سرقت و اخاذی از شهروندان کرده بودند. سخنگوی ناجا افزود: «۲۴ درصد از جرائم مربوط به این حوزه است که بالای ۹۰ درصد آن کشف می شود».  شبیخون دشمن به مقدسات  اواسط ماه گذشته (آذر) نیز محمد جعفر منتظری، دادستان کل کشور، گفته بود: «دشمن از این فضا [فضای مجازی] برای ضربه زدن به دین و فرهنگ جامعه استفاده کرده و به نوعی شبیخون زده به مقدسات کشور و علیه ما یک جنگ نرم راه انداخته است که باید با آن مقابله کنیم». به گفته ی منتظری، پلیس فتا به ناچار هر هفته ۱۳ تا ۱۴ هزار شبکه رایانه ای را که مرتکب جرم می شوند فیلتر می کند.  منتظری یکی از علت های افزایش جرایم سایبری را تهاجم فرهنگی که دشمن تدارک دیده عنوان کرده بود. دادستان کل کشور همچنین گفته بود: «استفاده از فضای مجازی از ضروریات زندگی در سطح جهان است. فناوری خوبی است و می توان در بخش های مختلف از این تکنیک استفاده کرد اما متاسفانه این فضا از طریق جریاناتی در خارج کشور مورد هجمه قرار گرفته تا به نظام جمهوری اسلامی ایران ضربه بزند».  افزایش کنترل به قصد مقابله با نفوذ  حدود دو هفته پیش نیز رسانه ها از احضار و بازجویی مدیران چندین کانال شبکه اجتماعی تلگرام در ایران خبر دادند. هم زمان پلیس ایران اعلام کرد که کانال های تلگرامی با بیش از ۵ هزار دنبال کننده، موظف هستند برای فعالیت خود مجوز بگیرند.  سرپرست دادسرای مشهد نیز حدود سه ماه پیش از دستگیری ۶ نفر از گردانندگان یک شبکه مدلینگ و احضار ۱۷ نفر به دادگاه در این رابطه خبر داد. به گفته این مقام مسئول، این افراد اقدام به انتشار تصاویر مستهجن و مبتذل در شبکه های اجتماعی می کردند و فعالیت هایشان غیرقانونی و غیراخلاقی بوده است. قاضی خدابخشی همچنین ترویج سبک زندگی غربی را از دیگر اتهامات این افراد دانسته و گفته بود: «این شبکه ها با انتشار تصاویر مستهجن و ترویج فساد و بی بندوباری اقدام به ترویج سبک زندگی غربی می کردند و در تلاش برای از بین بردن اصول و ارزشهای مذهبی جامعه بودند که پیگیری این مورد با دستور قضایی از سوی معاونت اطلاعات سپاه در دستور کار قرار گرفت».  حدود چهار ماه پیش نیز سایت اطلاع رسانی سپاه پاسداران استان فارس، از قول یک منبع آگاه امنیتی اعلام کرد که ۱۷۰ مدیر گروه یا کانال اجتماعی و نیز تعدادی از کاربران فضای مجازی احضار و برخی هم دستگیر شده اند.  بنا به این گزارش، شماری از کاربران پیام رسان ها و شبکه های اجتماعی هم جزو افراد احضار یا دستگیر شده بوده اند. اتهام آنان فعالیت در حوزه های ضد امنیت اخلاقی، چرخه مدلینگ مجرمانه و توهین به عقاید دینی مردم عنوان شده بود. عرصه فعالیت افراد احضار یا دستگیر شده نیز تلگرام، واتس اپ و اینستاگرام ذکر شده بود.  اواخر خرداد ماه سال جاری نیز مقام های قضایی و امنیتی اعلام کردند که برای جلوگیری از فساد و مقابله با نفوذ دشمنان، کنترل بر فضای مجازی را افزایش داده اند. عباس جعفری دولت آبادی،  دادستان تهران، روز ۳۱ خرداد (۲۰ ژوئن) گفت، ۱۷ نفر از سرشبکه های جریان سازمان یافته علیه اخلاق و عفت عمومی در تهران بازداشت شده اند. او مدعی شد که متهمان از طریق فضای مجازی و شبکه های اجتماعی فعالیت مجرمانه داشته اند.  استقبال کاربران ایرانی از شبکه های اجتماعی خارجی  مطابق گزارش ها در حال حاضر بیش از ۴۰ میلیون گوشی موبایل هوشمند در اختیار کاربران ایرانی قرار دارد که دست کم ۳۰ میلیون آنها از خدمات شبکه های اجتماعی و پیام رسان های خارجی استفاده می کنند.  به گزارش خبرگزاری مهر در روز ۱۷ آذر ماه، در حالی که میلیون ها ایرانی از شبکه های اجتماعی و پیام رسان های خارجی استفاده می کنند، سرویس هایی مانند تبیان، کلوب، فیس نما، فارس توییتر، هم میهن و افسران که در رده های نخست پرطرفدارترین شبکه های بومی قرار دارند، هر یک دارای چند ده هزار کاربر هستند.  ابوالحسن فیروزآبادی، دبیر شورای عالی فضای مجازی، به خبرگزاری مهر گفته بود: «اگر تعداد کاربران ایرانی تلگرام ۲۴ میلیون برآورد می شود، واتس اپ هم ۱۴ میلیون عضو ایرانی دارد و اینستاگرام نیز چیزی در حدود ۱۲ تا ۱۴ میلیون عضو دارد. این در اختیار مردم است که با توجه به میزان درخواست خود از سرویس، شبکه اجتماعی مورد علاقه خود را انتخاب کنند».  به رغم انتقادها و محدودیت هایی که برای استفاده از شبکه های مجازی خارجی در ایران وجود دارد، استقبال کاربران از آنها به گونه ای است که اغلب مسئولان ارشد دولتی و حکومتی نیز برای ارتباط با مخاطبان در این شبکه ها فعال هستند.  برخی تحلیلگران در پیش بودن انتخابات ریاست جمهوری را نیز از دلایل تمرکز بیشتر نهادهای امنیتی و قضایی بر شبکه های مجازی می دانند. به باور کارشناسان و فعالان فضای مجازی، شبکه های اجتماعی تاثیر زیادی بر نتایج سه انتخابات اخیر ایران داشته اند.وزیر بهداشت ایران می‌گوید نتایج بررسی‌های اخیر در مورد تأثیر امواج پارازیت بر ابتلا به سرطان با اظهار نظر معاونش متفاوت بوده است. معاون وزارتخانه با تکیه بر همان نتایج گفته بود که امواج پارازیت در ابتلا به سرطان مؤثرند.حسن قاضی زاده هاشمی می گوید، تا کنون مدرکی درباره سرطان زا بودن پارازیت ها ارائه نشده و بدون مدرک نمی توان در مورد رابطه پارازیت و سرطان کلی گویی کرد.  سخنان وزیر بهداشت، درمان و آموزش پزشکی جمهوری اسلامی واکنشی است به سخنان معاونش که روز پنجشنبه (۲۲ دسامبر ۲ دی) گفته بود: «چون در ابتدا اطلاعات کاملی نداشتیم که پارازیت ها سرطان زا هستند یا خیر، اظهارنظر نمی کردیم اما مطالعات اولیه اخیر نشانگر آن است که این امواج و پارازیت ها عوارض دارند و در ابتلا به سرطان مؤثرند».  رضا ملک زاده، معاون تحقیقات و فناوری وزارت بهداشت گفته بود که امواج یادشده می توانند همچنین عوارض دیگری برای سلامتی داشته باشد و در شیوع بیشتر سرطان در کشور ما هم تأثیرگذار باشند.  ملک زاده تصریح کرده بود که در این زمینه هنوز مطالعات دقیقی نشده، اما مطالعات اولیه نشان می دهند که علاوه بر پارازیت ها و امواج، گردوغبارها و ریزگردهایی که از کشور عراق می آیند نیز از جمله عواملی هستند که در ابتلا به سرطان نقش دارند.  وزیر بهداشت اما به خبرگزاری مهر گفته است که از سه سال پیش – پس از آغاز به کار دولت یازدهم – خواسته شده اگر مدرکی در این زمینه وجود دارد، ارائه شود، اما تا کنون مدرکی علمی و محکمه پسند ارائه نشده است: «آنچه که به ما گزارش کردند با صحبت هایی که امروز مطرح می کنند، مغایرت دارد».  زخمی قدیمی که دوباره سر باز کرده است  به گفته ی معاون تحقیقات و فناوری وزارت بهداشت ایران، سالانه ۸۵ هزار نفر در این کشور به انواع سرطان مبتلا می شوند که شایع ترین نوع آن سرطان سینه است.  بر این اساس، سن شروع سرطان سینه در ایران ۱۸ سال پایین تر از سن شیوع آن در کشورهای غربی است.  ملک زاده با وجود این، سونامی سرطان در ایران را رد کرده و تأکید کرده که متوسط رقم ابتلا به سرطان در ایران از کشورهای همسایه پایین تر است.  موضوع ارسال امواج برای اختلال در برنامه های ماهواره ای در پیوند با رشد ابتلا به سرطان در ایران بارها مطرح شده است. معاون وزیر بهداشت تنها مقامی نیست که این موضوع را مطرح کرده است.  معصومه ابتکار در تابستان ۱۳۹۱، پیش از معاونت حسن روحانی در صدر سازمان محیط زیست و زمانی که رئیس کمیته محیط زیست شورای شهر تهران بود، گفته بود که شورای شهر به این نتیجه رسیده است که پارازیت ها برای سلامتی شهروندان تهرانی نگران کننده هستند.  اوایل مهرماه ۱۳۹۳ سعید متصدی، معاون سازمان محیط زیست به خبرگزاری رسمی جمهوری اسلامی (ایرنا) نیز گفته بود که پارازیت ها سرطان زا هستند و باید حذف شوند.  متصدی گفته بود، پیشنهاد مشخص سازمان محیط زیست حذف کامل پارازیت ها است: «اگر قرار است برای مقابله با بحث تهاجم فرهنگی و حفاظت از شان و کیان کشور اقدامی انجام شود، بهتر است راه های دیگری برای آن پیشنهاد کرد».  پارازیت های ناشناخته از مرجعی خارج از وزارتخانه ها  موضوع تأثیر احتمالی پارازیت ها بر سلامت شهروندان با وجود این که بیش از یک دهه از طرح آن می گذرد، به جز موضع گیری های جسته و گریخته به صورت جدی پیگیری نشده است.  رضا تقی پور، وزیر ارتباطات و فناوری اطلاعات دولت محمود احمدی نژاد، در روزهای پایانی مرداد ۱۳۹۱ گفته بود که ارسال پارازیت های مخابراتی ربطی به این وزارتخانه ندارد. او با اشاره به پارازیت های اخیر گفته بود که منشاء امواج مشخص نیست و این وزارتخانه در پی یافتن منشاء ارسال پارازیت ها است.  آن زمان برخی نمایندگان مجلس با تاکید بر اثرات زیانبار پارازیت ها روی سلامت شهروندان، سلب مسئولیت وزیر ارتباطات از خود را غیرقابل قبول برشمردند.  تقی زاده در حالی از منشا ارسال امواج پارازیت اظهار بی اطلاعی کرده بود که روح الله حسينيان، نماینده پیشین مجلس شورای اسلامی، ۳ سال پیش از اظهارات او (در آذرماه ۱۳۸۸) به روزنامه اعتماد گفته بود که شورای عالی امنیت ملی تصمیم به نصب دكل های ارسال پارازيت گرفته و مسئولیت نصب دکل های ارسال پارازیت را به سپاه پاسداران سپرده است.  اختلال مخابراتی در برنامه های ماهواره ای در ایران پس از انتخابات مناقشه برانگیز ۱۳۸۸ تشدید شد. گفته می شود در نخستین هفته های پس از انتخابات سال ۸۸، سپاه پاسداران تجهیزات جدیدی برای ارسال پارازیت، اکثرا در مناطق شمال تهران، نصب کرد.  بنا بر گزارش ها، در یکی از این موارد شرکت صابرین متعلق به سپاه پاسداران در منطقه دارآباد تهران و همچنین بالای برج میلاد تجهیزاتی را راه اندازی کرد تا با ارسال پارازیت رادیویی در سطح شهر مانع از دریافت برنامه های ماهواره ای در تهران شود.  تضعیف سیستم دفاعی بدن، افزایش ناباروری در مردان، ابتلاء به آلزایمر و پارکینسون، اختلالات عصبی، سردرد و چشم درد از عوارض احتمالی امواج آنتن های مخابراتی و ارسال پارازیت به شمار می روند. در برخی موارد در ایران، دکل های مخابراتی در چند متری اتاق نشیمن و اتاق خواب شهروندان نصب شده اند.وزیر خارجه آلمان از سخنان جان کری، همتای آمریکایی خود، در نکوهش سیاست شهرک‌سازی اسرائیل دفاع کرد. بنیامین نتانیاهو، نخست‌وزیر اسرائيل، از کری به دلیل این سخنان به شدت انتقاد کرده است.فرانک  والتر اشتاین مایر، وزیر خارجه آلمان، از راه حل دو کشور برای رسیدن به صلح در خاورمیانه دفاع کرد و سخنان جان کری، همتای آمریکایی خود، در این زمینه را درست شمرد.  او گفت: «نطق کری هم هشدار و هم تکلیف است: هشدار است تا راه حل دو کشور به فرمولی تهی تبدیل نشود و تکلیف برای هر دو کشور تا با اذعان به راه حل دو کشور اقداماتی مشخص جهت نهادینه کردن آن انجام دهند.»  خدمات خستگی ناپذیر کری برای صلح  وزیر خارجه آلمان در عین حال از همتای آمریکایی خود در برابر حملات نخست  وزیر اسرائيل حمایت کرد. اشتاین مایر تأکید کرد: «دوست من جان کری از زمان شروع کار خود به عنوان وزیر خارجه آمریکا برای راه حل مسالمت آمیز منازعات میان اسرائيلی ها و فلسطینیان فعالیتی خستگی ناپذیر کرده است.»  او با حمایت از سخنان اخیر جان کری در محکوم کردن شهرک سازی های اسرائیل گفت، کری در سخنان خود اصول یک راه حل مسالمت آمیز را روشن ساخته است.  به گفته او، کری از مذاکرات درباره راه حل دو کشور با هدف برقراری همزیستی مسالمت آمیز همراه با امنیت و احترام، یک اسرائيل یهودی و دمکراتیک و یک فلسطین قادر به زندگی و دمکراتیک دفاع کرد.  اظهارات فرانک والتر اشتاین مایر پاسخی است بهواکنش تند بنیامین نتانیاهو به اظهارات جان کری. نتانیاهو سخنان کری در نکوهش سیاست شهرک سازی اسرائيل را به شدت مأیوس کننده خوانده و گفته است: «نمی گذاریم کسی به ما درس بدهد.»  جان کری در نطقی که چهارشنبه ۲۸ دسامبر (۸ دی) در واشنگتن ایراد کرده بود به  تأ کید از اسرائيل و فلسطینی ها خواست تا راه حل دو کشور را از بین نبرند. او تشکیل کشور مستقل فلسطین در جوار اسرائیل را تنها امکان برای استقرار صلح پایدار در خاور میانه خوانده بود.  بیشتر بخوانید: ترامپ: سازمان ملل به باشگاهی برای خوشگذرانی تبدیل شده است  جان کری در نطق خود با بیان شش نکته صلحی را مد نظر قرار داده بود که بازگشت دو طرف به مرزهای تعیین شده در سال ۱۹۶۷ و تبادل اراضی مبنای آن است.  به گفته او، هر دو طرف درگیر اینک در معرض انتخاب قرار دارند. اگر نتیجه تنها به وجود یک کشور منحصر شود آن وقت اسرائيل می تواند یا یهودی باشد یا دمکراتیک. نمی تواند هر دو باشد و هرگز نخواهد توانست در صلح زندگی کند.»نخست‌وزیر اسرائيل سخنان جان کری در نکوهش سیاست شهرک‌سازی اسرائیل را به شدت مأیوس‌کننده خواند و به آن تاخت. وزیر خارجه آمریکا شهرک‌سازی‌ اسرائيل را مانعی بر سر راه صلح در خاورمیانه خوانده بود.جان کری در آخرین نطق خود به عنوان وزیر خارجه آمریکا در مورد منازعات خاورمیانه از راه حل دو کشور به عنوان تنها راه رسیدن به صلح با فلسطینی ها تجلیل کرد و سیاست شهرک سازی اسرائيل را مانعی برای این راه حلدانست.  سخنان کری به تنش های موجود در مناسبات آمریکا با اسرائيل، دوست دیرینه این کشور افزود. بنیامین نتانیاهو، نخست وزیر اسرائیل، با لحنی تند به سخنان وزیر خارجه آمریکا واکنش نشان داد. نتانیاهو گفت: «ما نمی گذاریم کسی به ما درس بدهد.» نتانیاهو از حمایت دونالد ترامپ، رئیس جمهور برگزیده آمریکا، برخوردار است. ترامپ که از ۲۰ ژانویه ریاست جمهوری خود را آغاز خواهد کرد موضع آمریکا در این باره را تحقیر و بی احترامی کامل به اسرائیل خوانده بود.  جان کری در نطقی یک ساعته که چهارشنبه ۲۸ دسامبر (۸ دی) در واشنگتن ایراد کرده بود به  تأ کید از اسرائيل و فلسطینی ها خواست تا راه حل دو کشور را از بین نبرند. او تشکیل کشور مستقل فلسطین در جوار اسرائیل را تنها امکان برای استقرار صلح پایدار در خاورمیانه خوانده بود.  نتانیاهو در نکوهش سخنان کری مدعی شد، اسرائيل شواهد روشنی در دست دارد که نشان می دهد ، قطعنامه شورای امنیت علیه شهرک سازی های اسرائيل را  باراک اوباما، رئیس جمهور آمریکا، ترتیب داده بود. او گفت که این شواهد را به ترامپ، رئيس جمهور آینده آمریکا، ارائه خواهد کرد.  کری در سخنان خود در واشنگتن این اتهام که آمریکا با رأی ممتنع خود در شورای امنیت اسرائيل را تنها گذاشت را رد کرده بود.  شورای امنیت سازمان ملل متحد در قطعنامه ای که پیش نویس آن را مالزی  ، سنگال، نیوزیلند و ونزوئلا ارائه کرده بودند شهرک سازی های اسرائیل را محکوم کردهو خواستار توقف آن شده بود. آمریکا این قطعنامه را وتو نکرد و با رأی ممتنع خود راه برای تصویب آن را فراهم آورد. ۱۴ کشور رأی مثبت دادند.    نتانیاهو کری را متهم کرد که در سخنان خود ساخت شهرک های اسرائيل را با تروریسم فلسطینی ها مقایسه کرده است. او محکومیت تروریسم فلسطینی ها توسط کری را صرفا لفظی دانست. نتانیاهو گفت: «اگر دولت آمریکا با تروریسم فلسطینی ها همان گونه که با شهرک سازی های اسرائيل در بیت المقدس مقابله می کند مبازره می کرد آن وقت شاید صلح شانسی می داشت.»  به گفته او، مشکل اصلی منازعه کماکان عدم پذیرش اسرائيل به عنوان یک کشور یهودی از سوی فلسطینی هاست. نخست وزیر اسرائيل ادامه داد: «چگونه می توان با کسی صلح برقرار کرد که موجودیت ما را نمی پذیرد.»  بیشتر بخوانید: اسرائیل سفیران کشورهای عضو شورای امنیت را احضار کرد  جان کری در نطق خود با بیان شش نکته صلحی را مد نظر قرار داده بود که بازگشت دو طرف به مرزهای تعیین شده در سال ۱۹۶۷ و تبادل اراضی مبنای آن است. به گفته او، بیت المقدس دیگر نباید مانند سال ۱۹۶۷ دوپاره شود بلکه باید پایتختی برای هر دو کشور باشد؛ پایتختی که در آن پیروان هر سه دین حق دسترسی آزادانه به اماکن مقدس خود را داشته باشند.  او خواستار پایان دادن به اشغال شده و گفته بود، درست است که آوارگان فلسطینی  حق بازگشت به سرزمین اسرائيلی را ندارند، اما آن ها حق دارند که از کمک و غرامت برخوردار شوند. در عین حال باید امنیت اسرائیل تضمین شود.  کری گفته بود: «نخست وزیر اسرائيل علنا از راه حل دو کشور حمایت می کند، اما ائتلاف کنونی او راستگراترین دولت در تاریخ کشور محسوب می شود و دستور کار آن در دست تندروترین عوامل است.»   به گفته او، هر دو طرف درگیر اینک در معرض انتخاب قرار دارند. اگر نتیجه تنها به وجود یک کشور منحصر شود آن وقت اسرائيل می تواند یا یهودی باشد یا دمکراتیک. نمی تواند هر دو باشد و هرگز نخواهد توانست در صلح زندگی کند.۲۹ دسامبر ۱۸۴۳: ۱۷۳ سال پيش در چنين روزی كارمِن سيلوا در كاخی در نزديكی شهر نُيويد در غرب آلمان زاده شد.نام اصلی كارمِن سيلوا   اِليزابِت بود و پدر و مادرش هردو از اشراف و خويشاوندان نزديك امپراتور آلمان بودند.  اِليزابِت در خاطراتش مينويسد كه پدر و مادرش كه خود هميشه بيمار بودند و پسری بيمار را نیز از دست داده بودند، زندگی را بر او بسيار سخت ميگرفتند تا او را با شخصيتی مستقل بار آورند:  نان سیاهی خالی و بدون كره يا چيزی شيرين يا ترشی ميخورديم و شبها بر تشك هایی سفت و خشن مي خوابيديم.  اِليزابِت زير دست معلم های سرخانه افزون بر زبان های فرانسوي، انگليسي، ايتاليايي، سوئدی و يونانی، زبان لاتين را هم آموخت و در رشته های فيزيك و رياضی هم درس گرفت.  دلش می خواست معلم شود اما اين كار برای اشراف ممكن نبود. او بايد حتما با يك شاهزاده يا دستكم نجيب زاده ازدواج مي كرد.  ۲۵ ساله بود كه در دربار برلين با شاهزاده كارل آشنا شد و يك سال بعد با او ازدواج كرد و به رومانی رفت.  در سال ۱۸۸۱ كه رومانی استقلال خود را به دست آورد، شاهزاده كارل آلمانی به عنوان كارول اول پادشاه و طبق رسم روزگار اليزابِت شهبانوی رومانی شد.  با اين همه اِليزابِت كه از ۱۰ سالگی شعر مي گفت و داستان مي نوشت به كارهای ادبی ادامه داد و با نام هنری كارمِن سيلوا بيش از ۳۰ كتاب شعر و داستان و آثار ديگر منتشر كرد:  كارمِن يعنی ترانه، سيلوا يعنی جنگل. اين است كه از اين جنگل پژواك ترانه مترنم شد، و اگر من در جنگل زاده نشده بودم، هرگز ترانه نمی خواندم.  كارمِن سيلوا از يكسو به عنوان شهبانو و مادر ملت به كارهای خیریه به ويژه ساختن مدرسه مي پرداخت و از سوی ديگر به سرعت زبان رومانيايی را آموخت و با ترجمه آثار رومانيايی به آلمانی ادبيات آن سرزمين را به اروپاييان معرفی كرد.  كارمِن سيلوا در ۷۲ سالگی در بوخارست پايتخت رومانی درگذشت.وزیر امور خارجه آمریکا از موضع‌گیری کشورش در رای‌گیری اخیر شورای امنیت سازمان ملل دفاع کرد. او گفت رأی آمریکا در ارتباط با توقف شهرک‌سازی اسرائیل در سرزمین‌های اشغالی بر پایه موازین سیاسی آمریکا بوده است.جان کری، وزیر امور خارجه آمریکا، اعلام کرد که راه حل تأسیس دوکشور مستقل همجوار اسرائیل و فلسطین تنها راه رسیدن به صلحی پایدار در خاورمیانه است.  کری در واشنگتن گفت به همین سبب بود که ایالات متحده آمریکا در رای گیری اخیر در شورای امنیت سازمان ملل مخالفتی با قطعنامه نکرد و رای ممتنع داد. او گفت: «هدف آمریکا این است که راه برای ایجاد دو کشور مستقل در خاورمیانه باز بماند.»  سامانتا پاور، نماینده آمریکا در سازمان ملل متحد نیز هنگام رای گیری در شورای امنیت تاکید کرده بود که آمریکا همچنان خود را به تامین امنیت اسرائیل متعهد می داند و رای ممتنع را به معنای تاکید کشورش بر تشکیل کشور مستقل فلسطین در کنار اسرائیل برای دستیابی به صلحی پایدار در خاورمیانه ارزیابی می کند.  انتقاد شدید نتانیاهو و ترامپ  رای ممتنع آمریکا در شورای امنیت با انتقاد شدید نماینده اسرائیل در سازمان ملل روبرو شد. در روزهای پیش از رای گیری، هم نتانیاهو، نخست وزیر اسرائیل و هم دونالد ترامپ، رئیس جمهور منتخب آمریکا، خواستار رای منفی آمریکا به قطعنامه شورای امنیت شده بودند اما دولت اوباما تصمیم گرفته بود که از قطعنامه حمایت کند.  نتانیاهو پس از سخنرانی کری در واشنگتن اعلام کرد که این سخنان به شدت ناامیدکننده هستند و دشمنی با منافع اسرائیل محسوب می شوند.  دونالد ترامپ، رئیس جمهور آینده آمریکا روز چهار شنبه (۸ دی  ۲۸ دسامبر) با انتقاد شدید از باراک اوباما، رئیس جمهوری کنونی آمریکا قول داد که در روز ۲۰ ژانویه سال ۲۰۱۷ پس از آغاز مسئولیت اش در مقام رئیس جمهوری آمریکا، به حمایت های حاکمیت آمریکا از اسرائیل ادامه دهد. ترامپ در پیام تویتری خود اسرائیل را دوست بزرگ کشورش نامید.  اشغال دائم سرزمین های اشغالی  جان کری، وزیر امور خارجه آمریکا، در پیام روز چهار شنبه (۸ دی  ۲۸ دسامبر) خود در ادامه گفت آمریکا علاقمند است اسرائیل در آینده بتواند به عنوان کشور دموکراتیک یهودیان در صلح و امنیت در کنار همسایگان خود زندگی کند.  کری همچنین تاکید کرد که در حال حاضر طرح تاسیس دو کشور اسرائیل و فلسطین به صورت جدی در خطر است. او هشدار داد که ادامه وضع موجود به این معناست که اشغال سرزمین های اشغال شده از طرف اسرائیل دائمی شود.  تنها قطعنامه شورای امنیت علیه شهرک سازی طی ۳۷ سال  شورای امنیت سازمان ملل روز جمعه (۳ دی  ۲۳ دسامبر) طی قطعنامه ای خواستار توقف شهرک سازی اسرائیل در سرزمین های فلسطینی ها شد. آمریکا به طور غیرمنتظره پیش نویس قطعنامه را وتو نکرد و به آن رای ممتنع داد. ۱۴ عضو دیگر شورای امنیت به آن رای مثبت دادند.  برای نخستین بار شورای امنیت بدون وتوی آمریکا، شهرک سازی اسرائیل را محکوم کرد و از دولت اسرائیل خواست این کار را متوقف کند. قطعنامه شورای امنیت، شهرک سازی اسرائیل در اراضی فلسطینی ها را نقض حقوق بین الملل و مانعی در برابر راه حل دو دولت توصیف کرد.  بیشتر بخوانید: قطعنامه سازمان ملل؛ خشنودی فلسطینی ها و خشم اسرائیل  در حال حاضر ۴۳۰ هزار شهروند اسرائیل در شهرک های کرانه غربی رود اردن و ۲۰۰ هزار نفر نیز در بخش شرقی اشغال شده اورشلیم (بیت المقدس) زندگی می کنند. شهرک سازی در مناطق اشغالی بزرگ ترین مانع برای گفت وگوهای صلح میان اسرائیل و فلسطینیان است.  جان کری، وزیر امور خارجه آمریکا، تاکنون بارها کوشیده است میان اسرائیل و فلسطینیان واسطه گری کند. آخرین مذاکرات صلح میان اسرائیل و فلسطینیان در ماه آوریل سال ۲۰۱۴ با شکست مواجه شد.پارلمان کوبا قانون نفی کیش شخصیت در ارتباط با فیدل کاسترو، رهبر انقلاب کوبا را تصویب کرد. بر مبنای این قانون هیچ مجسمه‌ای از کاسترو نباید تهیه شود؛ هیچ خیابان، میدان و ساختمانی نیز نباید نام فیدل کاسترو را بر خود نهد.خیابان های کوبا مملو است از مجسمه های کوچک و بزرگ رهبران این کشور. در میدان های هیچ شهر این کشور نیست که مجسمه یکی از رهبران کوبا دیده نشود. به طور مثال مجسمه خوزه مارتی، رهبر جنبش استقلال کوبا در مبارزه با امپراتوری اسپانیا، در بیشتر میدان ها دیده می شود.  مجسمه های کوچک و بزرگ ارنستو چه گوارا، انقلابی، نظریه پرداز جنگی، سیاست مدار و یکی از شخصیت های اصلی انقلاب کوبا نیز به همین ترتیب است. یکی از بزرگ ترین مجسمه های چه گوارا در شهر سانتا کلارا در میانه کوبا قرار دارد.  در چنین شرایطی عجیب به نظر می رسد که مجسمه فیدل کاسترو، رهبر انقلاب کوبا، در میدان های این شهر قرار نگیرند. پارلمان کوبا در هاوانا، پایتخت این کشور، روز سه شنبه (۷ دی  ۲۷ دسامبر) قانونی را در این باره تصویب کرد.  بر مبنای این قانون هرگونه استفاده از رسانه های گروهی و تبلیغات سیاسی برای دادن وجهه ای آرمانی و قهرمانانه  از فیدل کاسترو، رهبر انقلاب کوبا، ممنوع است. گفته می شود که این امر وصیت خود کاسترو بوده که اجرایی می شود.  در این قانون که با رای همه نمایندگان پارلمان کوبا به تصویب رسید، از جمله آمده است که هیچ خیابان، میدان و ساختمانی نباید نام فیدل کاسترو را بر خود نهد. هیچ عکس تبلیغی نیز نباید از او منتشر شود و هرگونه استفاده تبلیغی از نام رهبر کوبا ممنوع است.  رائول کاسترو، رئیس جمهوری کوبا، اعلام کرد که نفی کیش شخصیت درباره فیدل کاسترو خواست برادرش بوده است. رهبر انقلاب کوبا در دوران زندگی اش نیز با هرگونه استفاده از رسانه های گروهی و تبلیغات سیاسی برای دادن وجهه آرمانی و قهرمانانه  از خود مخالف بود.  البته قانون جدید با استفاده از نام فیدل کاسترو در آثار هنری مخالفتی ندارد و نام او می تواند همچنان در تظاهرات و تجمع های این کشور بر زبان آید. یک انستیتوی تحقیقی هم که نام او را دارد به تحقیق درباره تاثیر رهبر انقلاب کوبا در تاریخ سیاسی جهان می پردازد.    فیدل کاسترو، یکی از بحث  انگیزترین رهبران جهان  کاسترو که در هاوانا از دانشکدهٔ حقوق فارغ التحصیل شده بود، به عنوان حقوق دانی جوان به مبارزه علیه رژیم باتیستا پیوست و در سال ۱۹۵۹ به قدرت رسید. او در طول نزدیک به ۵۰ سال رهبر حزب کمونیست کوبا، نخست وزیر و سپس رئیس جمهور این کشور بود.  کاسترو در راس قدرت با ملی کردن شرکت ها و موسسات خصوصی و اصلاحات ارضی، ایالات متحده آمریکا را دشمن شماره یک کشور معرفی کرد که کوبا را در محاصره تجاری قرار داده بود.   بیشتر بخوانید: فیدل کاسترو رهبر انقلاب کوبا درگذشت  کاسترو در کشمکش با آمریکا، از حمایت همه جانبه اتحاد جماهیر شوروی (سابق) برخوردار بود، که اوج آن به بحران موشکی کوبا در سال ۱۹۶۲ برمی گردد. شوروی با استقرار موشک های میان برد اتمی در کوبا در حمایت از رژیم کاسترو تا آستانه جنگ اتمی با آمریکا پیش رفت.  پس از فروپاشی اردوگاه سوسیالیستی در سال ۱۹۹۰، کوبا در بحران شدید اقتصادی فرورفت. این بحران حکومت کاسترو را وادار کرد که به اصلاحات اقتصادی دست بزند. در سال های اخیر و پس از روی کار آمدن رائول کاسترو، کوبا در حال حرکت به سوی اقتصاد بازار آزاد است.  فیدل کاسترو در ۳۱ ژوئیه سال ۲۰۰۶ به دلیل بیماری ناگزیر شد قدرت خود را به برادرش رائول کاسترو واگذار کند. رائول از سال ۲۰۰۸ تقریبا تمام قدرت را در کشور به دست گرفت.  در سال ۲۰۱۵ آشتی تاریخی میان ایالات متحده آمریکا و کوبا به وقوع پیوست و مناسبات دیپلماتیک دو کشور پس از ۵۰ سال دوباره از سر گرفته شد. روند آشتی کوبا با آمریکا با سفر ماه مارس ۲۰۱۶ باراک اوباما به هاوانا تکمیل شد.در سال ۲۰۱۶ نزدیک به ۵۵ هزار پناهجو داوطلبانه آلمان را ترک کردند. شمار کسانی که به افغانستان، ایران و عراق باز گشتند نیز افزایش یافته است. آلمان برای تشویق پناهجویان به بازگشت به برخی از آنان تا ۱۲۰۰ یورو پرداخت می‌کند.روزنامه ی زود دویچه تسایتونگ به نقل از اداره ی مرکزی پناهجویی و مهاجرت آلمان می نویسد که تعداد عودت کنندگان پناهجو به زادگاه خود در سال ۲۰۱۶ افزایش یافته و به حدود ۵۵ هزار نفر رسیده است. این رقم در سال ۲۰۱۵، کمتر از ۳۵ هزار داوطلب بود. شمار مهاجرانی که در سال ۲۰۱۶ اخراج شدند، ۲۵ هزار نفر بوده است.    اغلب این پناهجویان به صربستان، عراق و کوزوو بازگشتند. تنها در ماه نوامبر، نزدیک به ۱۵ هزار نفر به آلبانی عودت کردند. در سال گذشته شمار داوطلبانی که به افغانستان، ایران و عراق باز  گشتند نیز افزایش یافت. در ماه نوامبر سال جاری میلادی بیش از ۳ هزار و ۲۰۰ افغانی به زادگاه خود برگشتند. این رقم ۱۰ برابر تعدادی است که در سال ۲۰۱۵ راهی زادگاه خود شدند.   انگیزه های بازگشت  به گفته ی ماریون لیش، مدیر دفتر بازگشت به خانه، انگیزه ی اغلب داوطلبان عدم وجود چشم اندازی روشن برای زندگی در آلمان بوده است. او هم چنین می گوید که ارائه ی حمایت های مالی دولتی در تصمیم پناهجویان برای بازگشت نقش تعیین کننده ای بازی کرده است. به گفته ی لیش کسانی که درخواست پناهندگی خود را پیش از آغاز بررسی پس بگیرند، از این گونه حمایت ها برخوردار می شوند. این مبلغ، پول بلیت، خرج سفر و کمک به سرمایه گذاری در بخش های مختلف داوطلب را در کشور خود شامل می شود.  بیشتر بخوانید: آلمان اولین گروه پناهجویان افغان را به افغانستان بازگرداند  بنا به نوشته ی زود دویچه تسایتونگ دریافت پشتیبانی های مالی، تنها پس از ارائه ی طرحی عملی درباره ی نحوه ی سرمایه گذاری در کشور داوطلب ممکن است. ماریون لیش به عنوان نمونه از طرح عملی یک داوطلب عراقی یاد می کند که پس از ۴ سال اقامت در آلمان با همسر و فرزند ۲ ساله اش راهی شمال عراق شد تا از راه فروش لوازم تحریر و نوشت افزار در اربیل زندگی کند. ماریون لیش در این باره می گوید: «این پناهجوی عراقی برای شروع زندگی جدید در اربیل نیاز به یک ماشین چاپ و کاغذ داشت. دولت آلمان برای این منظور، ۵ هزار یورو به او کمک کرد.»      برنامه های کمک آلمان به عودت کنندگان   اولین دفتر بازگشت به خانه برای کمک به پناهجویانی که از جنگ یوگسلاوی گریخته بودند، ۲۰ سال پیش در یکی از شهرهای آلمان دایر شد. در حال حاضر تعداد این دفاتر که بخش عمده ی بودجه ی آن ها از سوی اتحادیه ی اروپا تامین می شود، رو به افزایش است. دو نهاد  به عنوان شبکه های اصلی این دفاتر عمل می کنند: برنامه ی کمک های اقتصادی به پناهجویان آلمان برای بازگشت و هم پیوندی با جامعه  ی خود و برنامه ی دولتی کمک به عودت کنندگان عنوان های این نهادها هستند.  بیشتر بخوانید: افزایش نگرانی ها در باره بازگرداندن پناهجویان افغان به کشورشان  در این چارچوب طرح های بسیار دیگری در دست انجام است. بنا به نوشته ی زود دویچه تسایتونگ، طرح کمک اولیه برای سرمایه گذاری یکی از این برنامه ها است. هدف این برنامه تشویق پناهجویان به بازگشت هر چه سریع تر به زادگاه خود است. متقاضیانی که پیش از رای منفی دادگاه، در خواست پناهندگی خود را پس بگیرند و داوطلبانه آلمان را ترک کنند، علاوه بر پول بلیت، خرج سفر و کمک به سرمایه گذاری اولیه، مبلغ ۱۲۰۰ یورو نیز دریافت می کنند. نیمی از این مبلغ در آلمان و نیم دیگر ۶ ماه بعد در زادگاه داوطلبان بازگشت به آنان پرداخت می شود.  بیشتر بخوانید: عفو بین الملل: هدف اتحادیه  اروپا حمایت از پناهجویان نیست  دولت آلمان هم چنین در نظر دارد، طرح های کمک به این گروه از داوطلبان را با برنامه های وزارت همکاری و توسعه ی اقتصادی این کشور هماهنگ سازد. در این چارچوب مشاوران سازمان مرکزی همکاری های بین المللی آلمان قرار است داوطلبان بازگشت را در برنامه های عمران و بازسازی کشورهای مربوطه یاری دهند. این سازمان هر سال، بیش از ۱۰ هزار متقاضی را در کوزوو برای کاریابی و اشتغال کمک می کند.  منتقدان برنامه های پشتیبانی آلمان معتقدند که دولت باید در ارائه ی کمک های مالی خود به پناهجویان عودت کننده جانب احتیاط را رعایت کند تا این امر به طور کلی به انگیزه ی مهاجرت دیگر شهروندان این کشورها بدل نشود.پلیس آلمان مردی را به طور موقت دستگیر کرد که گفته می‌شود با انیس عامری، عامل حادثه مرگبار بازار کریسمس برلین در تماس بوده است. پلیس در جستجوی همدستان احتمالی عامل این حادثه است.مأموران پلیس آلمان یک مرد تونسی ۴۰ ساله مقیم برلین را به طور موقت بازداشت کردند. آنها همچنان در جستجوی همدستان احتمالی انیس عامری، عامل حادثه مرگبار برلین هستند.  بنا به گزارش اشپیگل آنلاین مأموران اداره جنایی در بامداد چهارشنبه (۲۸ دسامبر) خانه و محل کسب مردی تونسی را در محله تمپل هوف برلین بازرسی کردند.  برای این شخص هنوز حکم بازداشت صادر نشده است.  گفته می شود که مأموران در جستجوی کامیونی که روز ۱۹ دسامبر وارد بازار کریسمس شد، تلفن همراه عامری را پیدا کرده و از آن به برخی از تماس های او دست یافته اند.  بیشتر بخوانید: اسناد وابستگی عامل ترور برلین به بنیادگرایان داعش  در حادثه بازار کریسمس برلین ۱۲ نفر کشته و حدود ۵۰ نفر زخمی شدند که حال برخی از آنها وخیم گزارش شده است.​​​​​​​به گزارش خبرگزاری رسمی دولت ترکیه، روسیه و ترکیه بر سر پیشنهاد آتش بس عمومی در سوریه به توافق رسیده‌اند.  این توافقنامه ابتدا باید در اختیار طرف‌های درگیر قرار گیرد.طبق گزارش آنادولو در روز چهارشنبه (۲۸ دسامبر  ۸ دی)، این پیشنهاد باید به اطلاع گروه های درگیر در کشمکش و جنگ داخلی سوریه برسد.  هدف آن است که از نخستین ساعات پنج شنبه آتش بس در سراسر سوریه برقرار شود. این پیشنهاد سازمان های تروریستی را در بر نمی گیرد.  بیشتر بخوانید: وزیر دفاع ایران: مذاکرات صلح سوریه بدون حضور عربستان  روسیه و ترکیه درصددند در ماه ژانویه ۲۰۱۷ در آستانه، پایتخت جمهوری قزاقستان، میان نمایندگان اپوزیسیون سوریه و دولت سوریه میانجیگری کنند. این اقدام گروه های تروریستی را شامل نخواهد شد.  ترکیه از اپوزیسیون سوریه و روسیه از دولت بشار اسد پشتیبانی می کند. وزرای امور خارجه ترکیه، روسیه و ایران هفته گذشته با هم در مسکو دیدار کردند. آنان پس از گفتگو با هم تصریح کردند که کشورهایشان قدرت هایی هستند که تضمین کننده صلح میان دولت سوریه و اپوزیسیون این کشور خواهند بود.  بیشتر بخوانید: گفت وگوی دولت اسد با نیروهای مخالف  ترکیه و روسیه پس از بحرانی که چند ماه به طول انجامید، در ماه های اخیر به یکدیگر نزدیک شده اند.  ارتش ترکیه چند روز است که در حال نبردی سنگین با نیروهای دولت اسلامی (داعش) است تا شهر الباب واقع در شمال سوریه را تسخیر کند.  رجب طیب اردوغان، رئيس جمهور ترکیه، شامگاه سه شنبه از عدم حمایت کافی نیروهای نظامی ائتلافی به رهبری آمریکا در نبرد علیه داعش انتقاد کرد. او حتی این ائتلاف را متهم به حمایت از داعش و دیگر گروه های تروریستی در سوریه کرد، اتهامی که آمریکا بلافاصله آن را رد کرد.  بیشتر بخوانید: ترکیه از ائتلاف ضد داعش به رهبری آمریکا درخواست حمایت هوایی کرداز زمانی که موتزارت از ۳ سالگی آغاز به نوشتن قطعات موسیقی کرد تا کنون موسیقی‌دانی نبوده که در اوان کودکی دست به این کار بزند. اکنون یک دختر ۱۱ ساله‌ی بریتانیایی اجرای جدیدی از اپرای سیندرلا را آفریده است: آلما دویچر.آلما دویچر، به نابغه ی موسیقی قرن ۲۱  معروف شده است. این دختر ۱۱ ساله که نه تلفن همراه دارد و نه تلویزیون نگاه می کند، اوقات خود را به خلق اپرا و قطعات موسیقی می گذراند. او حتی یک سال زودتر از ولفگانگ آمادئوس موتزارت، آهنگساز اتریشی که در ۱۲ سالگی اولین اپرای کامل خود را نوشت، به تصنیف قطعاتی برای افسانه ی سیندرلا  پرداخته و اجرای جدید آن را در ۲۳۷ صفحه با ۲۰ صحنه ی جدید به نمایش درآورده است.  آلما دویچر تمام روز را به تمرین با خوانندگان اپرا و راهنمایی آنان برای اجرای شخصیت سیندرلایی که خود آفریده، می گذراند. این شخصیت با سیندرلایی که جواکینو روسینی بر اساس افسانه ی شارل پرو در سال ۱۸۱۷ در خانه ی اپرای رم به اجرا در آورد، تفاوت دارد. در اثر روسینی که با اصل داستان شارل پرو نیز فاصله داشت، ناپدری سیندرلا  به جای نامادری او – این دختر بخت برگشته را به خدمتکاری در منزلشان وامی دارد. از آن گذشته، سیندرلا هنگام خداحافظی از شاهزاده در جشن رقص، النگوی خود را  به جای کفش بلورین به جامانده  به شاهزاده می دهد تا با آن نشان او را بیابد. این تغییری است که برادران گریم در اصل افسانه داده اند.    در اپرای آلما دویچر شاهزاده ی خوش سیما، شاعر است و در جستجوی موسیقی دانی که یکی از اشعار او را به زبان ُنت ترجمه کند و ملودی ای بر آن بسازد. سیندرلا که آهنگ ساز است و از استعداد موسیقیایی بی نظیری برخوردار، به طور تصادفی و غیرمستقیم (با نام مستعار) شعر شاهزاده را به ترانه ای خوش آهنگ بدل می کند. در طول داستان تمام تلاش های شاهزاده برای یافتن مصنف معجزه آفرین بی نتیجه می ماند تا این که سیندرلا در جشن رقص، تصنیف شاعر را می خواند و ناگهان ناپدید می شود....  دومین اجرای سیندرلا آلما دویچر در ۲۹ دسامبر در مرکز فرهنگی کازینو باوم گارتن وین، پایتخت اتریش، در برابر ۳۰۰ تماشاگر به روی صحنه رفت و تحسین و شگفتی همگان را برانگیخت.صبح پنج‌شنبه، نهم دی‌ماه پوران فرخزاد پس از یک دوره بیماری بر اثر ایست قلبی درگذشت. او شاعر و داستان‌نویس بود و چند اثر پژوهشی از جمله دانشنامه زنان فرهنگ‌ساز ایران و جهان را تالیف کرده است .روز گذشته پزشکان معالج پوران فرخزاد در بیمارستان ایرانمهر تهران حال عمومی او را وخیم تر از روزهای گذشته اعلام کردند.  پیش از ظهر پنج شنبه، نهم دی ماه (۲۹ دسامبر) برخی از نزدیکان فرخزاد در گفت وگو با خبرگزاری ایسنا تائید کردند که این نویسنده، شاعر، مترجم و پژوهشگر معاصر ایران بر اثر ایست قلبی درگذشته است.  از او چند مجموعه شعر و داستان به جا مانده اما بسیاری از صاحب نظران برای آثار پژوهشی و انتقادی او اهمیت بیشتری قائل هستند.  «زیر سایه فروغ نبودم»  زن از کتیبه تا تاریخ با عنوان فرعی دانشنامه زنان فرهنگ ساز ایران و جهان یکی از آثار پوران فرخزاد است که در سال ۷۸ در دو جلد منتشر شد.  کارنمای زنان کارای ایرانی و چند مجموعه از شعرهای برگزیده شاعران زن از دیگر آثار فرخزاد هستند.    از این نویسنده چند کتاب نقد نیز برجا مانده که در آنها به نقش زن در آثار احمد شاملو و سهراب سپهری پرداخته شده است.  کسی که مثل هیچ کس نیست عنوان کتاب دیگری از این پژوهشگر ادبی است که درباره خواهر او فروغ فرخ زاد و با همکاری مسعود قاسم زاده تالیف شده و سال ۸۱ توسط نشر کاروان انتشار یافت.  برخی معتقدند پوران فرخزاد همواره در سایه خواهر و بردار نامدار خود فروغ و فریدون زیسته است. او بهمن ماه ۸۶ در گفت وگویی با نشریه اینترنتی کانون زنان ایرانی این برداشت را نادرست خوانده و گفته است: «من، فروغ و فریدون همه برای خودمان یک جزیره جدا و مستقل بودیم. بنابراین نه فروغ زیر سایه من بود و نه من زیر سایه او.»  فروغ فرخ زاد نیم قرن پیش (۲۵ بهمن ۱۳۴۵) در سن ۳۱ سالگی در یک تصادف درگذشت. فریدون فرخزاد مرداد ۷۱ به طرز فجیعی در شهر بن به قتل رسید. این قتل به ماموران امنیتی رژیم جمهوری اسلامی نسبت داده می شود.  از پوران فرخزاد که در سن ۸۳ سالگی فوت کرده یک مجموعه شعر و پژوهشی درباره میترائیسم در ایران نیز به جا مانده که مجوز انتشار نگرفته اند.دبی رینولدز، هنرپیشه، خواننده و رقصنده معروف آمریکایی یک روز پس از مرگ دخترش، کری فیشر، بازیگر جنگ ستارگان، در سن ۸۴ سالگی بدرود حیات گفت. رسانه‌ها علت مرگ ستاره فیلم آواز زیر باران را سکته مغزی اعلام کرده‌اند.دبی رینولدز تنها یک روز بعد از مرگ دخترش، کری فیشر تاب زندگی آورد. تاد فیشر، پسر او، مرگ مادرش در لس آنجلس را اعلام کرده و گفته است: «ما غمگینیم.» پیداست که مرگ خواهرش خارج از تحمل مادر بوده است.  گفته می شود، دبی رینولدز که همراه با پسر خود در خاکسپاری دخترش شرکت کرده بود دچار سکته مغزی شده و به بیمارستان منتقل می شود.  کری فیشر که نامش به ویژه بعد از بازی در نقش پرنسس لیا در فیلم جنگ ستارگان در سطح جهان مطرح شد روز سه شنبه ۲۷ دسامبر (۷ دی) در سن شصت سالگی در پی سکته قلبی درگذشت.  بیشتر بخوانید: پرنسس جنگ ستارگان درگذشت  مادر و دختر در نزدیکی یکدیگر زندگی می کردند و با وجود این که تنش در روابطشان را پنهان نمی کردند همدیگر را تقریبا هر روز ملاقات می کردند.  دبی رینولدز که روزی ستاره هالیوود شد در خانواده ای تهیدست در ال پاسوی تگزاس به دنیا آمد. او به هنگام جوانی با بلندپروازی خویش به مسابقه زیباترین دختر در کالیفرنیا راه یافت و با پیروزی خود نگاه ها را متوجه خود ساخت.  در سال ۱۹۵۲ او که ۲۰ سال بیش نداشت در فیلم آواز زیر باران با جین کلی رقصید و آواز خواند و همین راهگشایش شد.  در فاصله بین سال های ۱۹۵۰ تا ۱۹۶۷ او در بیش از ۳۰ فیلم، از جمله در تمی نقش آفرید.    او در سال ۱۹۶۴ به خاطر بازی در فیلم مالی براونی که غرق شدنی نیست نامزد دریافت اسکار برای بهترین بازیگر نقش اول زن شد.  در پنجمین دهه زندگی اش مسائل خصوصی رینولدز را بر سر زبان ها انداخت. ادی فیشر خواننده که همسر رینولدز بود روابطی با الیزابت تایلور، دوست او داشت. او بعد از این ماجرا که بزرگ ترین رسوایی آن زمان بود در سال ۱۹۵۹ بعد از ۴ سال از همسرش طلاق گرفت.  دو ازدواج بعدی رینولدز هم ناموفق بود و آن گونه که خود در زندگی نامه اش می نویسد میلیون ها دلار به خاطر همسرانش از دست داد تا جایی که در سال ۱۹۹۷ به دلیل مشکلات مالی اعلام ورشکستگی کرد.  پس از آن که در سال های پایانی دهه شصت فیلم های موزیکال از مد افتاد رینولدز، از جمله در برادوی نقش آفرید. او در سال ۱۹۷۳ به خاطر بازی در فیلم تار شارلوت نامزد دریافت جایزه تونی شد.  سال ها بعد در اوایل دهه ۱۹۹۰ رینولدز باز هم پا به عرصه فیلم گذاشت و از جمله در فیلم مادر به کارگردانی  آلبرت بروکس بازی کرد. جوان ترها بیشتر او را به خاطر بازی در مجموعه تلویزیونی ویل و گریس می شناسند.  بسیاری از چهره های برجسته آمریکا در توییتر از مرگ او که بلافاصله بعد از مرگ دختر اتفاق افتاد ابراز حیرت کرده اند. لاری کینگ، مجری معروف آمریکایی نوشته است: «دبی رینولدز رده اول بود. او پر از عشق بود، باقریحه، زیبا و فناناپذیر. من برای هر کس که این شانس را نداشت تا او را ملاقات کند متأسفم.»  بت میدلر، هنرپیشه اهل آمریکا نیز بهت زده از دو مرگ پشت سر هم در یک خانواده نوشت: «درکش سخت است. زیبا، بااستعداد، با تمام وجود خود را وقف هنر کرده و راه ترقی طی می کرد.»  آلیسا میلانو، ستاره هالیوود دختر و مادر را بعد از مرگ کنار یکدیگر می بیند و می گوید: «دبی رینولدز عزیز، من کاملا درک می کنم. او را سخت در آغوش بگیر، برای همه ما.»سال پیش یک کارمند ۲۴ ساله‌ی زن در بزرگترین شرکت تبلیغاتی ژاپن از فرط فشار کار خود را در شب میلاد مسیح کشت. مدیر این شرکت اکنون پس از یک سال به خطای خود اذعان کرد و از مقام ریاست استعفا داد.شرکت تبلیغاتی ژاپنی دنتسو، یکی از کارمندان جوان خود را چنان زیر فشار کار قرار داد که سال ۲۰۱۵ دست به خودکشی زد. تاداشی ایشیی، رئیس این شرکت تبلیغاتی، اکنون مسئولیت مرگ زن جوان را که ماتوسوری تاکاهاشی نام داشت، به عهده گرفته و از مقام خود استعفا داد. او اعلام کرد که آخرین روز ماه دسامبر ۲۰۱۶، آخرین روز کار او است. دادستانی کل توکیو، علیه این رئیس سخت گیر به دادگاه شکایت برده بود. شرکت دنتسو به رعایت انضباط شدید و داشتن شرایط سخت کاری میان آژانس های ژاپن معروف است.  تاداشی ایشیی ضمن ابراز تاسف ژرف در یکی از جلسات دادگاه گفته که «فشار آوردن به کارمندان در جهت به موفقیت رساندن شرکت، به طور کلی جایز است، ولی نه بی حد.»  بیشتر بخوانید: از غریزه بقا تا میل به خودکشی  ماتوسوری تاکاهاشی که ۲۴ سال بیش نداشت در یکی از خانه های شرکتی خود را کشت. او هر ماه بیش از ۱۰۰ ساعت اضافه کار می کرد. تاکاهاشی پیش از خودکشی در حساب توئیتر خود نوشته بود: آرزو دارم بمیرم.  بر اساس گزارش دولت ژاپن که در ماه اکتبر سال جاری میلادی منتشر شد، از هر ۵ کارمند یک نفر در این کشور به حد کشت یا در حد ابتلا به بیماری های کشنده کار می کند.  در فرهنگ واژه های زبان ژاپنی برای مرگ در اثر کار زیاد لغت ویژه ای وجود دارد که کاروشی ـ  خوانده می شود.بادامچیان ابراز امیدواری کرده تشکل‌های اصول‌گرا در انتخابات سال ۹۶ از نامزد حزب مؤتلفه حمایت کنند. رفسنجانی می‌گوید در میان اصول‌گرایان کسی نیست که بتواند با حسن روحانی رقابت کند.محمدنبی حبیبی دبیرکل حزب مؤتلفه اسلامی روز گذشته (پنج شنبه نهم دی ماه) مصطفی میرسلیم را به عنوان کاندیدای نهایی این حزب برای انتخابات دوره دوازدهم ریاست جمهوری معرفی کرد.  میرسلیم نخستین فردی است که از سوی محافظه کاران به طور رسمی به عنوان رقیب رئیس جمهور حسن روحانی در انتخابات سال ۹۶ معرفی شده است.  همه تشکل های اصول گرایان با نامزدی میرسلیم موافق نیستند و پیش بینی می شود از سوی این جناح به زودی نام های دیگری نیز برای نامزدی در رقابت های انتخاباتی سال آینده مطرح شود.  این احتمال نیز مطرح شده که اصول گرایان مانند سال ۹۲ با کاندیدهای مختلف وارد کارزار انتخاباتی شوند و پیش از نهایی شدن رقابت ها برخی از آنها به نفع کسی که در نظرسنجی ها پیشتاز است کنار رود.  درخواست حمایت از میرسلیم  اسدالله بادامچیان، نایب رئیس شورای مرکزی حزب مؤتلفه احتمال کناره گیری زودهنگام میرسلیم را رد کرده و تاکید می کند که او تا پایان مناظره های انتخاباتی نامزد مورد حمایت این حرب باقی خواهد ماند.  او روز جمعه، دهم دی ماه در اجلاس سراسری دبیران استان ها و شهرستان های حزب مؤتلفه گفت: «ما در فرآیند انتخابات تا پایان مناظرات قاطعانه در صحنه خواهیم ایستاد و البته تمام تلاش خود را می کنیم تا وحدت نیروهای انقلاب را حول یک چهره اصلح، افضل و ارجح شکل دهیم.»  به گزارش خبرگزاری ایلنا، بادامچیان در عین حال خاطر نشان کرد: «من به دوستان اصول گرا گفته ام که جدول شاخص های انتخاب کاندیدای اصلح را تدوین کنید و نامزدهای مطرح اصول گرایی را نیز در آن قرار دهید؛ اگر فردی اصلح و افضل از نامزد موتلفه اسلامی بود من یقین دارم خود آقای میرسلیم به نفع او کنار می رود.»  بیشتر بخوانید:مصطفی میرسلیم؛ گزینه موتلفه برای انتخابات ۹۶  وزیر سابق رفسنجانی  نامزد نهایی حزب مؤتلفه که اکنون ریاست شورای مرکزی این حزب را بر عهده دارد در دولت اول اکبر هاشمی رفسنجانی معاون رئیس جمهور در امور تحقیقات و در دولت دوم او وزیر فرهنگ و ارشاد اسلامی بود.  میرسلیم در زمان ریاست جمهوری ابولحسن بنی صدر به عنوان نخست وزیر پیشنهادی به مجلس معرفی شد اما اکثریت نمایندگان با او موافقت نکردند.  کمال سجادی، سخنگوی جبهه پیروان خط امام و رهبری در روزهای پایانی آذر ماه که خبر معرفی میرسلیم از سوی حزب مؤتلفه به صورت غیررسمی منتشر شد به سایت خبری رویداد ۲۴ گفته بود که این حزب باید دلیل معرفی او را توضیح دهد.  سجادی با اشاره به تجربه شکست نامزدان متعدد جناح اصول گرا در انتخابات سال ۹۲ گفته است: «اصول گرایان چاره ای جز دستیابی به اجماع ندارند زیرا در غیر این صورت شکست خواهند خورد.»  بیشتر بخوانید: انتخابات ریاست جمهوری ۹۶؛ شرط قالیباف و پیش بینی احمدی نژاد  رفسنجانی: روحانی رقیبی ندارد  برخلاف نظر سخنگوی جبهه پیروان، اکبر هاشمی رفسنجانی معتقد است هیچ یک از شخصیت های اصول گرا، حتی اگر مورد حمایت تشکل های مختلف باشد توان رقابت با حسن روحانی را ندارد.  رفسنجانی در گفت وگویی با روزنامه شرق که متن آن نهم دی ماه منتشر شد گفت: «در مقابل آقای روحانی کسی نیست، شما در بین اصول گراها و تندروها کسی را نمی بینید که بتواند در مقابل آقای روحانی بایستد، حتی اگر همه جمع شوند، باز در اقلیت هستند؛ یعنی همه اینها که یک مجموعه هستند، اقلیت اند. این قضیه را اشخاص وارد می فهمند.»  رئیس دولت یازدهم تا کنون درباره نامزدی در انتخابات سال ۹۶ به صراحت اعلام نظر نکرده اما رفسنجانی می گوید به تازگی با او صحبت کرده و خود آقای روحانی مصمم است که بیاید.  یکی از کسانی که از او به عنوان نامزد احتمالی اصول گرایان نام برده می شود محمد باقر قالیباف، شهردار تهران است که تا کنون دوبار در رقابت بر سر مسند ریاست جمهوری شکست خورده است.  به گفته ی برخی از اصول گرایان، از جمله کمال سجادی، قالیباف تاکید کرده که به شرطی نامزد انتخابات ریاست جمهوری می شود که تشکل های مختلف اصول گرایان در حمایت از او به توافق برسند.  با این همه مطابق خبرهایی که از اردوگاه محافظه کاران می رسد احتمال این که این جناح مانند سال ۹۲ با نامزدهای مختلف وارد کارزار انتخاباتی شوند کم نیست.در ایران میلیون‌ها شماره تلفن وجود دارد که هویت دارندگان آنها ثبت نشده است. ضرب‌الاجلی که برای این مشترکان تعیین شده نهم دی ماه بود که ممکن است تمدید شود.تا مدتی پیش مشخصات حدود ۳۰ میلیون مشترک تلفن های همراه در ایران به طور کامل ثبت نشده بود. ظاهرا هنوز شش میلیون شماره تلفن وجود دارد که اطلاعی از دارندگان آنها موجود نیست.  سازمان تنظیم مقررات و ارتباطات رادیویی نهادی است که نظارت بر احراز هویت مشترکان را بر عهده دارد. این سازمان سال ۱۳۸۲ با ادغام معاونت امور مخابراتی وزارت ارتباطات و فناوری اطلاعات و اداره کل ارتباطات رادیوئی تاسیس شد.  ساماندهی سیم کارت های مجهوال الهویه از دو سال پیش در دستور کار قرار گرفته اما تاکنون موفقیت چندانی نداشته است. این در حالی است که نهم دی ماه آخرین مهلت ثبت مشخصات دارندگان این سیم کارت ها تعیین شده بود.  بیشتر بخوانید: اولتیماتوم مخابرات: هویت دارندگان تلفن همراه باید مشخص باشد  همزمان با پایان مهلت یادشده، حسین فلاح جوشقانی، معاون نظارت این سازمان به خبرگزاری ایسنا گفت: «در اجرای طرح احراز هویت به دنبال ایجاد مشکل  برای مردم نیستیم، و برای جلوگیری از قطع ارتباطات مشترکان این احتمال وجود دارد که مهلت در نظر گرفته شده برای اعلام اطلاعات مشترکان تمدید شود.»  میلیون ها مشترک ناشناس  فلاح جوشقانی می گوید شهریور ماه امسال با وجود تمام تلاش های صورت گرفته، حدود ۳۰ میلیون مشترک، سیم کارت هایی در دست داشتند که اطلاعات هویتی آنها کامل نبوده یا فاقد اطلاعات هویتی محسوب می شدند.  او افزود: «اوایل آذر ماه نیز شورای عالی فضای مجازی این مسئله را مورد توجه قرار داده و در قالب مصوبه ای مهلتی یک ماهه (تا ۹ دی) برای احراز هویت مشترکان سیم کارت های تلفن همراه تعیین کرد.»  معاون نظارت سازمان تنظیم مقرارت خاطر نشان کرد که در این مدت به شیوه های مختلف به مشترکان فاقد اطلاعات هویتی کامل اعلام شده که باید اطلاعات خود را تکمیل کنند و در غیر این صورت سیم کارت آنها در مرحله اول به حالت یک طرفه درآمده و در مرحله دوم به طور کامل قطع خواهد شد.  بیشتر بخوانید:مکارم شیرازی: اینترنت پرسرعت همراه خلاف شرع است  به گفته ی او طی یک ماه گذشته اپراتور اول ارتباطی کشور یا همراه اول حدود ۲۰ میلیون پیامک را در چهار نوبت به مشترکانی که اطلاعات هویتی آنها کامل نبود ارسال کرد و اپراتور دوم یا ایرانسل نیز حدود ۱۰ میلیون پیامک به مشترکان فاقد اطلاعات کامل ارسال کرده است.    یک طرفه شدن یک میلیون و ۴۰۰ هزار سیم کارت  ظاهرا تمام این تلاش ها و هشدارها نتیجه رضایت بخشی نداشته و تا ابتدای آذر ماه امسال هر یک از اپراتورها ۳ میلیون مشترک فاقد اطلاعات هویتی کامل داشته آند.  فلاح جوشقانی می گوید هر یک از دو اپراتور اصلی ایران روزانه به طور میانگین تلفن ۱۰۰ هزار مشترک را یک طرفه می کنند و تا کنون بین یک میلیون و ۳۰۰ هزار تا یک میلیون و ۴۰۰ هزار سیم کارت یک طرفه شده است.  معاون نظارت سازمان تنظیم مقررات درباره وضعیت سیم کارت های دو اپراتور دیگر فعال در ایران گفته است: «تعداد سیم کارت های فاقد اطلاعات رایتل بسیار کم بوده و تنها ۳۰۰ مورد سیم کارت بدون هویت در این اپراتور وجود داشت که این تعداد هم به سرعت تعیین تکلیف شد. تالیا هم حدود ۴۸ هزار سیم کارت فاقد هویت دارد که البته بخش عمده آنها غیرفعال بوده و اکنون به حالت یک طرفه در آمده است.»  مسئولان نظارتی می گویند در حال حاضر روزانه حدود ۶۰ تا ۷۰ هزار مشترک تلفن های همراه به تکمیل اطلاعات خود می پردازند.  با این روند ثبت کامل مشخصات همه مشترکان چند ماه طول می کشد. هشدارها و تهدیدهای پیشین سازمان تنظیم مقررات نیز چندان جدی گرفته نشده است.  به گزارش خبرگزاری مهر این سازمان سوم بهمن ماه سال ۹۳ هشدار داده بود ارتباط مشترکانی که اطلاعات خود را تکمیل نکنند از نیمه دوم بهمن قطع می کند. دو سال پس از آن تاریخ هنوز چند میلیون سیم کارت مجهول الهویه وجود دارد.وزیر امور خارجه‌ی اتریش می‌گوید برای حل مسئله‌ی عدم پذیرش پناهجویانی که درخواست پناهندگی آنان در اروپا رد شده از سوی دولت‌های متبوع‌شان، باید به حربه‌ی تهدید متوسل شد و این کشورها را مجازات‌ اقتصادی کرد.اتریش کشورهایی را که حاضر به پذیرش شهروندان خود  پس از رد تقاضای پناهندگی آنان در اروپا نیستند را تهدید کرد. سباستین کورتس، وزیر امور خارجه ی اتریش، در مصاحبه ای با اشپیگل آنلاین روز پنجشنبه (۱۹ دسامبر) گفت، اروپا باید از میزان کمک های اقتصادی خود به کشورهایی که از پذیرش شهروندانشان سرباز می زنند، بکاهد. اشاره ی کورتس به کشورهایی است که حاضر به قبول پناهجویانی نیستند که درخواست پناهندگی آنان در کشورهای عضو اتحادیه ی اروپا رد شده و باید محل اقامت خود را ترک کنند.   بیشتر بخوانید: تصمیم های تازه ی اروپا برای مقابله با مهاجرت غیرقانونی  کورتس گفت اغلب این پناهجویان که تقاضایشان رد شده، با ارسال پول برای خانواده های خود به رونق اقتصادی کشورهای متبوع شان کمک می کنند. او این امر را دلیل امتناع رهبران این کشورها در پذیرش شهروندان خود دانست. وزیر امور خارجه ی اتریش گفت: «صرف این تهدید باعث می شود که این کشورها تغییر عقیده بدهند.»  امنیت مرزهای بیرونی اروپا  سباستین کورتس، هم چنین در رابطه با حمله ی تروریستی برلین گفت که اروپا باید امنیت مرزهای بیرونی خود را تضمین کند. او گفت: «وقتی ما کنترل نکنیم که چه کسی به اروپا مهاجرت می کند و چه کسی در این کشورها اقامت دارد، نمی توانیم امنیت برقرار کنیم.»  بیشتر بخوانید: تظاهرات تونسی ها علیه بازگشت اسلام گرایان به این کشور  وزیر امور خارجه ی اتریش، با اشاره به این که پناهجویان را نباید تروریست خواند، یادآور شد که با این حال نمی توان این احتمال را هم منتفی دانست. او گفت: «من سال ها پیش گفته بودم که تروریست ها از مسئله ی پناهجویان سوءاستفاده می کنند. متاسفانه این امر واقعیت پیدا کرد.»  در حمله ی برلین، انیس عامری، یک پناهجوی ۲۴ ساله ی تونسی روز دوشنبه ۱۹ دسامبر با کامیون به بازار کریسمس نزدیک کلیسای یادبود قیصر ویلهلم در کورفورستندام برلین حمله برد و ۱۲ نفر را کشت و ۴۸ تن را زخمی کرد.نشست شورای مرکزی حزب اعتماد ملی که قرار بود استعفای دبیرکل این حزب را بررسی کند به زمان نامشخصی موکول شد. پیشتر گفته شده بود که اعضای شورا استعفای مهدی کروبی را نمی‌پذیرند.قرار بود اعضای شورای مرکزی حزب اعتماد ملی روز جمعه، دهم دی ماه به بررسی تحولات اخیر در این حزب و استعفای دبیر کل آن مهدی کروبی بپردازند.  سخنگوی حزب اعتماد ملی اعلام کرده که این نشست برگزار نمی شود و تاریخ جلسه شورای مرکزی برای رسیدگی به این مسئله هنوز مشخص نشده است.  بیشتر بخوانید:استعفای مهدی کروبی از دبیرکلی حزب اعتماد ملی   به گزارش خبرگزاری ایلنا، اسماعیل گرامی مقدم گفت: «با نظرسنجی که از اعضای شورای مرکزی حزب اعتماد ملی انجام شد، تصمیم بر این شد که جلسه بررسی استعفای حجت الاسلام مهدی کروبی از دبیرکلی حزب اعتماد ملی که قرار بود، عصر فردا برگزار شود، به تعویق بیفتد.»  دعوت به حل اختلاف ها  مهدی کروبی، بکی از دو نامزد معترض به نتایج اعلام شده انتخابات ریاست جمهوری سال ۸۸ است که مانند میرحسین موسوی و همسرش زهرا رهنورد از بهمن ۸۹ بدون محاکمه و حکم قضائی در بازداشت خانگی به سر می برد.  او در نامه ای به تاریخ ششم دی ماه خطاب به شورای مرکزی حزب اعتماد ملی نوشت: «شورای مرکزی مطابق موارد پیش بینی شده در اساسنامه، تشکیل جلسه دهد و با توجه به حصر غیرقانونی اینجانب که از سال ۸۹ آغاز شده و پایان آن نامعلوم است و زمانی برایش تعیین نشده، اینجانب درخواست استعفا از دبیرکلی حزب دارم و از دوستان تقاضا می  کنم بدون دخالت عواطف و احساسات و به خاطر مصالح مهمتر حزب، این درخواست را قبول و تصویب کنند.»  بیشتر بخوانید: مهدی کروبی: آقایان شهامت محاکمه علنی مرا داشته باشند  کروبی با اشاره به وجود اختلاف های درونی در حزب نوشته است: «همان طور که می دانید شرایط حصر امکان پیگیری امور از جمله مسایل این حزب را از اینجانب گرفته و اطلاعات و اخبارم در این زمینه محدود است. از این رو بدون ورود ماهوی به موارد اختلافی، از تمامی دوستان مصرانه می خواهم از هرگونه تشتت و اختلاف که موجب حذف یا درگیری عزیزان حزب می گردد به شدت اجتناب کنید.»  مخالفت با استعفای کروبی  اندکی پیش از انتشار نامه مهدی کروبی، برخی از رسانه ها از استعفای رسول  منتجب نیا، قائم مقام حزب اعتماد ملی خبر دادند و علت آن را اختلاف نظر در میان اعضای شورای مرکزی درباره چگونگی همکاری با شورای عالی سیاست گذاری اصلاح طلبان عنوان کردند.  به رغم اختلاف هایی که گفته می شود میان منتجب نیا و گرامی مقدم وجود دارد، سخنگوی حزب اعتماد ملی ششم دی ماه اعلام کرد که برای مدیریت نشست شورای مرکزی از قائم مقام حزب دعوت خواهد شد.  او تصریح کرد که استعفای کروبی اعضای حزب را غافلگیر کرد و موجب ناخرسندی تمام اعضا، کمیته ها و شاخه های مختلف حزب شد.  منتجب نیا نیز در یادداشتی که هفتم دی ماه در روزنامه اعتماد منتشر شد تاکید کرد که از این تصمیم و مقدماتی كه این تصمیم را به وجود آورده به شدت متاسف است و به کروبی پیام داده که این مسئله را حتی در جمع های خصوصی مطرح نکند.  او نوشته است: «مطمئن هستم كه احدی از شورای مركزی و حتی زیرمجموعه آن موافق این استعفا نخواهند بود. بنده هم بار دیگر هم مخالفت جدی خود را با این استعفا اعلام می كنم.»  هنوز مشخص نیست که به تعویق افتادن نشست روز جمعه به تلاش برای منصرف کردن کروبی از کناره گیری از حزبی که سال ۸۴ پایه گذاری کرد ارتباط دارد یا خیر؟پیامدهای سیاست اوباما در رابطه با تشدید مجازات‌های روسیه تنها به مناسبات بین آمریکا و روسیه محدود نمی‌شود. رویکرد دولت آمریکا در قبال روسیه، تاثیرات جدی بر سیاست داخلی آمریکا نیز دارد.دونالد ترامپ آشکارا مخالف تشدید مجازات های روسیه بوده است. این در حالی است که بسیاری از نمایندگان حزب جمهوریخواه نیز موافق تشدید مجازات های روسیه هستند.  تاگس شاو، سایت اینترنتی شبکه یک آلمان، با انتشار گزارشی از انزوای ترامپ حتی در بین جمهوریخواهان آمریکا خبر می دهد. آشکارا کسانی که از مواضع ترامپ در قبال روسیه دفاع می کنند، در خود حزب جمهوریخواه نیز در اقلیت قرار دارند.  در این گزارش آمده که اکثریت جمهوریخواهان خواهان تشدید مجازات و افزایش تحریم ها علیه روسیه هستند. و این با سیاستی که ترامپ تاکنون اعلام کرده، بسیار تفاوت دارد.  پیامدهای رفتار سیاسی  دولت اوباما در واکنش به نقش هکرهای روس در کارزار انتخاباتی آمریکا و در واپسین روزهای زمامداری خود اقدام به تشدید مجازات های روسیه کرده است. مشاور امنیتی اوباما، لیزا موناکو گفته است فعالیت ها و اقدامات هکرهای روسیه نمی تواند بدون پیامد بماند و پیامدهای این اقدامات حال متوجه دولت روسیه است.  مشاور امنیتی اوباما گفته است که تشدید مجازات های روسیه واکنشی است به فشارها و محدودیت هایی که دولت روسیه برای همکاران دولت آمریکا در آن کشور ایجاد کرده و در عین حال پاسخی است به تلاش هکرهای آن کشور برای تاثیر نهادن بر انتخابات ریاست جمهوری در آمریکا.  بیشتر بخوانید: پوتین: روسیه هیچ دیپلمات آمریکایی را اخراج نمی کند  در ارتباط با تشدید مجازات ها ۳۵ شهروند روس همراه با خانواده های شان به اتهام جاسوسی می باید ظرف ۷۲ ساعت خاک آمریکا را ترک کنند و از آن گذشته، دو موسسه روسی فعال در آمریکا نیز تعطیل شده اند و مضاف بر آن ها تحریم هایی علیه برخی از افراد و سازمان ها در روسیه نیز پیش بینی شده است، و از آن جمله علیه همکاران سازمان های امنیتی  (اداره اصلی اطلاعات روسیه( و  (سرویس امنیت فدرال روسیه).  واکنش روسیه و اخراج دیپلمات های آمریکایی  مشاور امنیتی اوباما اعلام کرده است که بی تردید تشدید مجازات ها علیه روسیه واکنش و پیامدهایی از سوی آن کشور را نیز به دنبال خواهد داشت. اما دولت آمریکا برای مقابله با پیامدهای احتمالی این سیاست آمادگی دارد. نخستین پیامد تشدید مجازات ها علیه روسیه، می توانست اخراج دیپلمات های آمریکا باشد.  خبرگزاری رویترز از مسکو گزارش داده بود که در ادامه تنش در مناسبات سیاسی روسیه با آمریکا، قرار است ۳۵ دیپلمات آمریکایی خاک روسیه را ترک کنند. وزیر امورخارجه روسیه، سرگئی لاوروف نیز از تعطیلی دو دفتر آمریکا در مسکو گزارش داده بود. حال اما ولادیمیر پوتین، رئیس جمهور آمریکا اعلام کرده است که این کشور فعلا هیچ دیپلمات آمریکایی را اخراج نخواهد کرد.    نخست وزیر روسیه، دیمیتری مدودف نیز از سیاست تشدید مجازات های روسیه توسط باراک اوباما انتقاد کرده و گفته است که جای بس تاسف دارد که دولت اوباما کار خود را با احیای مناسبات سیاسی بین دو کشور آغاز کرد و حال کار خود را با هیستری ضد روسی به پایان می برد.  شکاف در بین جمهوریخواهان  سایت خبری شبکه یک آلمان در گزارش خود به پیامدهای تصمیم اوباما مبنی بر تشدید مجازات های روسیه برای سیاست داخلی آمریکا اشاره می کند و می نویسد، همه چیز وابسته به مواضع ترامپ، رئیس جمهور آینده آمریکا است. او در کارزار انتخاباتی خود بارها گفته بود که هیچ دلیل روشنی وجود ندارد که حملات سایبری توسط روسیه صورت گرفته باشد.  تشدید مجازات های روسیه عملا به معنی اختلاف نظر شدید بین اوباما و ترامپ است. تد یوهو، نماینده جمهوریخواه معتقد است که ترامپ احتمالا مجازات های تعیین شده علیه روسیه را لغو خواهد کرد.  بیشتر بخوانید: اوباما دستور اخراج ۳۵ دیپلمات روسی را صادر کرد  اما در بین جمهوریخواهان نیز کم نیستند کسانی که با سیاست تشدید مجازات های روسیه موافق هستند. به عنوان نمونه، پل رایان، رئیس مجلس نمایندگان آمریکا و بلندپایه ترین نماینده جمهوریخواهان در این مجلس از سیاست اوباما در زمینه تشدید مجازات ها علیه روسیه دفاع کرده و گفته است که تشدید مجازات ها موضوعی بوده که می بایست بسی پیش از این ها اجرا می شد.  لیندسی گراهام، سناتور جمهوریخواه نیز گفته است: «صد سناتور وجود دارند، و من بر این باورم که ۹۹ نفر آن ها می گویند که حملات سایبری توسط روسیه صورت گرفته است. و ما می بایست به این کار واکنش نشان دهیم، ما تحریم هایی علیه پوتین و محافل نزدیک به او وضع خواهیم کرد.»  افزایش فشار بر ترامپ  آدام کینزینگر، یکی از نمانیدگان کنگره آمریکا گفته که قادر به دفاع از سیاست ترامپ در قبال روسیه نیست. ترامپ با سیاست خود مخالفت شماری از نیروهای امنیتی و نظامی آمریکا را نیز برانگیخته است. افزایش فشار بر ترامپ از نگاه رسانه های آمریکا نیز به دور نمانده است. به عنوان نمونه، شبکه خبری  گزارش داده که ترامپ به خاطر مواضع خود در قبال روسیه روز به روز بیشتر منزوی می شود.    بیشتر بخوانید: مخالفت ترامپ با سیاست اوباما درباره تشدید مجازات روسیه  ترامپ پس از افزایش فشارها اعلام کرده است که اقدام به بررسی وضعیت حاکم بر مناسبات دو کشور آمریکا و روسیه خواهد کرد و سپس در این باره اظهار نظر می کند. اما در عین حال گفته است که آمریکا در شرایط کنونی با مسائل به مراتب مهم تری روبروست. طبق اخبار منتشر شده، ترامپ هفته آینده با مسئولان نهادها و سازمان های اطلاعاتی و جاسوسی آمریکا دیدار و گفت وگو خواهد کرد.در حالی که وزیر خارجه روسیه اعلام کرده بود این کشور در تلافی با اقدام دولت اوباما، ۳۵ دیپلمات آمریکا را اخراج می‌کند، ولادیمیر پوتین می‌گوید روسیه فعلا هیچ دیپلمات آمریکایی را اخراج نمی‌کند.به گزارش خبرگزاری فرانسه از مسکو، روز جمعه (۳۰ دسامبر ۱۰ دی) ساعاتی پس از آن که سرگئی لاوروف وزیر خارجه روسیه خبر داد که کشورش  ۳۵ دیپلمات آمریکایی را اخراج می کند، ولادیمیر پوتین، رئیس جمهور روسیه اعلام کرد که فعلا هیچ دیپلمات آمریکایی اخراج نمی شود.  پوتین همچنین بسته شدن یک مجتمع ویلایی متعلق به سفارت آمریکا را رد کرد. خانواده  دیپلمات های آمریکایی از این مجتمع واقع در شمال مسکو، به عنوان استراحتگاه استفاده می کنند.  رئیس جمهور روسیه گفت، «روسیه نه تنها استفاده خانواده ها و کودکان دیپلما ت ها از این استراحتگاه را ممنوع نمی کند، بلکه همه کودکان دیپلمات های ساکن مسکو را برای برگزاری جشن سال نو میلادی به کاخ کرملین دعوت می کند.»  در مورد مدرسه ویژه سفارت آمریکا نیز که پیشتر خبر تعطیل شدن آن اعلام شده بود، اظهارنظری نشده است. احتمالا این مدرسه نیز فعلا به کار خود ادامه خواهد داد. در این مدرسه نه تنها کودکان دیپلمات های آمریکایی، که فرزندان دیپلمات های چندین کشور دیگر مانند کانادا و بریتانیا نیز درس می خواندند.  روز گذشته دولت اوباما در واکنش به آنچه که تلاش های روسیه برای تاثیرگذاری بر انتخابات ماه نوامبر آمریکا اعلام شد، دستور داد که ۳۵ دیپلمات روس طی ۷۲ ساعت خاک آمریکا را ترک کنند.  مقامات آمریکایی پیش تر اعلام کرده بودند که هکرهای روسی در روند انتخابات ریاست جمهوری آمریکا مداخله کرده و با هک ایمیل های حزب دمکرات آمریکا سعی کردند که بر نتیجه انتخابات تاثیر بگذارند.  باراک اوباما رئیس جمهوری آمریکا اعلام کرد که تصمیمات اتخاذ شده علیه روسیه واکنشی مناسب به تلاش های مسکو برای ضربه زدن به منافع آمریکا است که به گفته او نقض قواعد رفتار بین المللی به شمار می آید.  دولت آمریکا هم چنین دستور بستن دو نهاد وابسته به روسیه در نیویورک و مریلند را صادر کرده است.  اوباما اعلام کرد که مقامات دولتش به زودی گزارش کاملی از این اقدامات را در اختیار کنگره این کشور خواهند گذاشت. در این گزارش به طور مشخص و با جزییات تلاش های مخرب روسیه شرح داده شده است. ظاهراً حملات سایبری روسیه بخشی از اقدامات خرابکارنه ی این کشور علیه آمریکا ارزیابی می شود.  بیشتر بخوانید: اوباما دستور اخراج ۳۵ دیپلمات روسی را صادر کردقرار به اصلاح قانون اساسی است؛ اصلاحی که منجر به افزایش قدرت اردوغان در ترکیه می‌شود. نخستین گام مهم در این راستا برداشته شده که پذیرش اصلاح قانون اساسی توسط کمیسیون پارلمانی ترکیه است. حال مجلس ترکیه باید رای بدهد.اعتراضات شهروندان مخالف این اصلاحات نتیجه ای به بار نیاورد. بر اساس خبری که خبرگزاری دولتی ترکیه، آنادولو، منتشر کرده است، حزب عدالت و توسعه ترکیه که حزبی اسلامی و محافظه کار است موفق شده نخستین گام را در راستای اجرایی شدن اصلاحات قانون اساسی این کشور بردارد. کمیسیون مسئول تصمیم گیری پیرامون اصلاحات قانون اساسی ترکیه، تنها ظرف ۹ روز به برنامه  استقرار نظام رئیس جمهورمحور در ترکیه رای مثبت داده است. حال پس از تصویب برنامه حزب عدالت و توسعه در کمیسیون مربوطه، اصلاح قانون اساسی باید در مجلس ترکیه به رای گذاشته شود.  اردوغان با استقرار یک نظام رئیس جمهور محور در ترکیه بر آن است تا بر دامنه قدرت خود بیافزاید. جریان ناسیونالیست افراطی حزب حرکت ملی نیز از تصمیم اردوغان و حزب عدالت و توسعه پشتیبانی کرده است.   بیشتر بخوانید: تغییر قانون اساسی در ترکیه برای تحکیم قدرت اردوغان  اردوغان مایل است که پس از تصویب برنامه اصلاح قانون اساسی کشور در مجلس ترکیه، آن را به رفراندوم عمومی بگذارد. حزب عدالت و توسعه برای آنکه برنامه استقرار نظام رئیس جمهورمحور را به تصویب مجلس ترکیه برساند، نیاز به ۳۳۰ رای از مجموع ۵۵۰ رای مجلس ترکیه دارد. باید یادآور شد که مجموع آرای حزب عدالت و توسعه و همچنین حزب ناسیونالیستی حرکت ملی برای تصویب این برنامه در مجلس ترکیه کفایت می کند. زمان ارائه و رای گیری مجلس بر سر برنامه اصلاح قانون اساسی هنوز اعلام نشده است.  افزایش قدرت اردوغان  هسته اصلی رفرم قانون اساسی ترکیه انتقال بیشتر مسئولیت های نخست وزیر به رئیس جمهور است. در صورت اجرایی شدن این برنامه، قدرت اردوغان افزایش چشمگیری خواهد یافت. تا کنون نقش رئیس جمهور در قانون اساسی ترکیه محدود بوده است. پس از استقرار نظام رئیس جمهور محور، نه تنها نقش این نهاد در کل ساختار سیاسی ترکیه افزایش می یابد، بلکه از نقش و اهمیت پارلمان ترکیه نیز کاسته خواهد شد.  بیشتر بخوانید: روزگار سخت اقتصاد ترکیه  هر دو حزب اپوزیسیون ترکیه، حزب جمهوریخواه خلق، که یک حزب چپ میانه رو است و حزب طرفدار کردهای کشور، یعنی حزب دموکراتیک خلق  مخالف اصلاح قانون اساسی و انتقال این همه قدرت به رئیس جمهور هستند. به باور آن ها این اقدام به  استقرار یک نظام دیکتاتوری جمهوری محور راه می برد. لازم به یادآوری است که دولت ترکیه تصمیم دارد رفراندوم مربوط به قانون اساسی ترکیه را در اوایل سال آینده (۲۰۱۷) برگزار کند.آتش‌بس سراسری که قرار آن میان نیروهای دولت سوریه و شورشیان بسته شد همچنان ادامه دارد. وقوع چند درگیری بلافاصله بعد از شروع آتش‌بس آن را به خطر انداخت اما آخرین گزارش‌ها از برقراری آرامش خبر می‌دهد.آتش بس سراسری در سوریه که از ساعت ۱۱ شب پنجشنبه ۲۹ دسامبر (۹ دی) به وقت اروپای مرکزی آغاز شد کماکان ادامه دارد.  ناظران از وقوع درگیری هایی کم تر از دو ساعت بعد از شروع آتش بس میان شورشیان و واحدهای دولتی در مناطق بین استان های ادلب و حما خبر داده اند.  از برخی از دیگر نقاط کشور نیز تیراندازی هایی گزارش شده است. با وجود این در بسیاری از مناطق آرامش حاکم بود.  فارس البیوش، از مقام های بلندپایه ارتش آزاد با اشاره به مشارکت بین المللی در مورد موفقیت سومین آتش بس برقرارشده در طول سال جاری در سوریه ابراز خوشبینی کرده است.  استقبال سازمان ملل و ایران از توافق آتش بس فراگیر در سوریه    دو آتش بس قبلی که در ماه های فوریه و سپتامبر استقرار یافت بعد از چند هفته به شکست انجامید. دو آتش  بس پیشین بعد از مذاکرات روسیه و آمریکا برقرار شد.    اما آتش بس جدید بعد از مذاکرات روسیه و ترکیهبنا شده است. روسیه از دولت بشار اسد، رئیس جمهور سوریه، حمایت می کند و ترکیه حامی شورشیان ضد دولتی سوریه است.  استقبال ایران از آتش بس  وزیر خارجه ایران از  استقرار آتش بس فراگیر در سوریه استقبال کرده است. به گزارش ایرنا، محمدجواد ظریف در پیامی توییتری این آتش بس را دستاوردی بزرگ خوانده است.  او در این پیام آورده است: «بیایید با استفاده از این فرصت، ریشه های تروریسم را هدف قرار دهیم.»  ارتش آزاد سوریه () و نیروهای بشار اسد در آتش بس جدید مشارکت می کنند. اما گروه دولت اسلامی (داعش) و جبهه فتح شام (جبهه نصرت سابق) جزو این توافق نیستند.  جنگ داخلی سوریه از حدود شش سال پیش  آغاز شده است. بیش از ۳۰۰ هزار نفر کشته شده و دست کم ۱۱ میلیون نفر که با نیمی از جمعیت پیش از جنگ این کشور برابری می کند آواره شده اند.دادگاهی در آرژانتین حکم به بازگشایی پرونده انفجار در مرکز یهودیان بوئنوس آیرس در سال ۱۹۹۴ داد. در این پرونده کریستینا کیرشنر، رئیس‌جمهور سابق آرژانتین، متهم شده که نقش ایران در این بمب‌گذاری را پرده‌پوشی کرده است.دادگاهی در آرژانتین پنج شنبه ۲۹ دسامبر (۹ دی) دستور داد که تحقیقات جدیدی در مورد اتهام های وارده به کریستینا کیرشنر، رئیس جمهور سابق این کشور، در رابطه با انفجار مرکز یهودیان بوئنوس آیرس انجام گیرد. او متهم شده بود که نقش ایران در بمب گذاری سال ۱۹۹۴ در این مرکز را لاپوشانی کرده است. این انفجار ۸۵ کشته داد.  کیرشنر متهم به تلاش برای حفظ برخی مقام های ارشد ایرانی شد که  مظنون  اند به حزب الله لبنان مأموریت بمب گذاری در مرکز همیاری یهودیان بوئنوس  آیرس (آمیا) را داده اند. گفته می شود کیرشنر که در فاصله بین سال های ۲۰۰۷ تا ۲۰۱۵ رئیس جمهور آرژانتین بود در ازای سودهای حاصل از معاملات تجاری و نفتی با ایران تلاش کرد مظنونان را از پیگرد مبرا سازد.  بیشتر بخوانید: محاکمه رئیس جمهور آرژانتین پس از ۲۱ سال در ارتباط با آمیا  این اتهام ها برای نخستین بار توسط آلبرتو نیسمن، دادستان سابق آرژانتین، مطرح شد که قبل از آن که بتواند گزارش خود را در ژانویه  ۲۰۱۵ به کنگره ارائه کند جسدش در منزل مسکونی اش پیدا شد.  ایران دخالت در این بمب گذاری را رد کرد. کیرشنر نیز اتهام ها به خود را رد کرده است. چهار دادگاه پیش از این با این استدلال که شواهدی مبنی بر ارتکاب جنایت وجود ندارد پرونده را بستند. اما تصمیم جدید پرونده را بازگشایی می کند.  انفجار در آمیا که هنوز نیز در پرده ابهام قرار دارد به لحاظ ابعاد مرگبار آن در تاریخ آرژانتین بی سابقه بوده است. حتی اکنون که دو دهه از آن تاریخ می گذرد این موضوع در کشور فراموش نشده است. هیچ کس در رابطه با این بمب گذاری که منجر به زخمی شدن ۳۰۰ نفر شد محکوم نشد. مرگ نیسمن نیز بعد از گذشت دو سال هنوز معمایی حل نشده است.    این پرونده در سپتامبر سال جاری به مرکز تحقیقات فدرال سپرده شد تا روشن شود که آیا مرگ نیسمن بر اثر خودکشی یا قتل بوده است.  نیسمن که دستور بازداشت مقام های ایرانی، از جمله اکبر هاشمی رفسنجانی، رئيس  جمهور وقت را داده بود در کف حمام منزل خود در حالی که گلوله ای به سرش شلیک بوده بود پیدا شد.  بیشتر بخوانید: قتل مرموز نیسمن بازار کتاب  آرژانتین را داغ کرد  در اکتبر (مهرماه) سال جاری قاضی کنونی پرونده انفجار در آمیا از دولت عراق تقاضا کرد که علی اکبر ولایتی، وزیر خارجه سابق ایران را هنگام سفر به بغداد به آرژانتین مسترد کند. او به همراه رفسنجانی و علی فلاحیان، وزیر اطلاعات وقت، از جمله مقام های ایرانی بودند که در رابطه با این بمب گذاری تحت تعقیب بین المللی قرار گرفتند.۳۰ دسامبر ۱۸۱۹ : ۱۹۷سال پيش در چنين روزی تئودور فونتانه در شهر نويروپين در شرق آلمان زاده شد.پدر و مادر تئودور فونتانه   از مهاجران فرانسوی بودند. پدرش داروخانه بزرگی داشت اما چون دائم داراييش را در قمار می باخت مجبور می شد به شهر ديگری برود و داروخانه كوچكتری باز كند.  تئودور فونتانه در مدرسه شاگرد متوسطی بود و به خاطر مشكلات اقتصادی دبيرستان را ناتمام گذاشت. مدتی به يك آموزشگاه حرفه ای رفت و سپس دوره داروسازی ديد كه در آن زمان هنوز رشته دانشگاهی نبود.  فونتانه مدتی هم به عنوان كارگر راه آهن كار كرد و به خدمت نظام رفت اما آرزوی قلبيش نويسندگی بود. با اين حال تا ۵۷ سالگی جز چند داستان كوتاه و مقالاتی كه در روزنامه ها و مجلات می نوشت و از انگليسی و فرانسه ترجمه می كرد، اثر بلند و برجسته ای منتشر نكرده بود.   فونتانه  كه در جوانی يكی دو شعر و مقاله در همدلی با انقلاب آزاديخواهی و وحدتخواهی در آلمان به چاپ رسانده بود، از ۶۰ سالگی نويسندگی را به عنوان حرفه جدی گرفت و با انتشار ۱۴ رمان و بيش از ۲۵۰ منظومه و شعر بلند به جرگه برجسته ترين سرايندگان و نويسندگان واقعگرای ادبيات معاصر آلمان پیوست.  او افزون بر اين منطقه براندِنبورگ را پای پياده پيمود و از هر گذرگاهی داستانی ساخت يا پرداخت و يك جُنگ پنج جلدی از اين داستان ها تدوين كرد.   سبک ساده و روان و طنز لطيف او، سروده ها و داستان هایش را در كتاب های درسی دبيرستان های آلمان جای داده است:  جلای اين دل ما گر نوای آزادی است،  جلای ذهن خلايق حقوق ماهانه.  هرچند ادبشناسان فونتانه را يهودی ستيز نمی دانند، اما چون او فرزند زمان خود بوده نقل قول های يهودی ستيزانه در نوشته های او يافت می شوند و تنها نكته تيره در آثارش به شمار می آيند.  تئودور فونتانه در ۷۸ سالگی در برلين درگذشت.۳۵ شهروند روسی باید در طی ۷۲ ساعت  خاک آمریکا را ترک کنند. این دستور از سوی اوباما، رئیس‌جمهور آمریکا صادر شده است. به گفته کاخ سفید این اقدام واکنش به رفتارهای تهاجمی روسیه در روند انتخابات ریاست جمهوری آمریکا است.به دستور باراک اوباما، رئیس جمهور آمریکا ۳۵ شهروند روسی باید خاک ایالات متحده را طی ۷۲ ساعت ترک کنند. به گفته کاخ سفید این پاسخ ایالات متحده به تلاش های روسیه برای آسیب رساندن به منافع آمریکا است.  بیشتر بخوانید: سیا: روسیه به نفع ترامپ در انتخابات آمریکا دخالت کرده است  مقامات آمریکایی پیش تر اعلام کرده بودند که هکرهای روسی در روند انتخابات ریاست جمهوری آمریکا مداخله کرده و با هک ایمیل های حزب دمکرات آمریکا سعی کردند که بر نتیجه انتخابات تاثیر بگذارند.  به گفته باراک اوباما آمریکا تدابیر دیگری نیز علیه دولت روسیه در نظر گرفته است که در حال حاضر مایل به افشای آن نیست.  بیشتر بخوانید: روسیه به دخالت در انتخابات آمریکا متهم شد  دولت آمریکا هم چنین دستور بستن دو نهاد وابسته به روسیه در نیویورک و مریلند را صادر کرده است.  اوباما اعلام کرد که مقامات دولتش به زودی گزارش کاملی از این اقدامات را در اختیار کنگره این کشور خواهند گذاشت. در این گزارش بطور مشخص و با جزییات تلاش های مخرب روسیه شرح داده شده است. ظاهراً حملات سایبری روسیه بخشی از اقدامات خرابکارنه ی این کشور علیه آمریکا ارزیابی می شود.  اوباما این تدابیر را در چارچوب گسترش تحریم ها علیه روسیه دانسته و اعلام کرد که واکنش کاخ سفید پس از آن صورت می گیرد که بارها به دولت روسیه درباره رفتار تهاجمی اش گوشزد شده بود.  بیشتر بخوانید: ترامپ: گزارش سیا درباره دخالت روسیه در انتخابات مسخره است  دونالد ترامپ، رئیس جمهور آتی آمریکا بر خلاف برخی از سیاستمداران حزب جمهوری خواه (هم حزبی های خود) نسبت به مداخله روسیه در انتخابات این کشور ابراز تردید کرده است. به گفته کارشناسان سیاسی ترامپ می تواند پس از کسب قدرت مجازات های آمریکا علیه روسیه را لغو کند.پلیس آلمان مرد تونسی ۴۰ ساله‌ای را که احتمال می‌رفت با انیس عامری، عامل حادثه‌ی مرگبار بازار کریسمس برلین در تماس بوده باشد، آزاد کرد. شماره تلفن مظنون در حافظه‌ی تلفن همراه عامری ضبط شده بود.سخنگوی دادستانی کل آلمان در کارلسروهه روز پنجشنبه (۲۹ دسامبر) اعلام کرد، مرد تونسی ای که روز چهارشنبه به ظن داشتن ارتباط با انیس عامری، عامل حمله به بازار نزدیک کلیسای یادبود قیصر ویلهلم، در برلین بازداشت شد، آزاد شده است. او گفت که دادستانی به دلیل فقدان مدرک علیه مظنون اقامه ی دعوا نخواهد کرد.  بیشتر بخوانید: تصاویر ویدیویی نشان می دهند عامری از مسیر لیون گریخته است  بنا به گزارش خبرگزاری ها، عامری ۱۰ دقیقه پیش از حمله به بازار برای مظنون عکس و پیام فرستاده بود. تلفن همراه عامری در یک کامیون دزدی که با آن شامگاه دوشنبه (۱۹ دسامبر) غرفه های بازار کریسمس را ویران کرد و ۱۲ تن را کشت، یافت شده بود.  ترمز خودکار  مقامات پلیس هم چنین خبر رسانه ها مبنی بر این که کامیون دزدی پس از طی ۷۰ تا ۸۰ متر در بازار به طورخودکار از حرکت بازایستاده، تایید کردند. بنا به گزارش سازنده ی خودرو، این کامیون ها به نوعی ترمز اتوماتیک مجهز هستند که در صورت وجود احتمال تصادم با مانع از حرکت چرخ ها جلوگیری می کنند.  بیشتر بخوانید: مظنون اصلی سوءقصد برلین در درگیری با پلیس ایتالیا کشته شد  بنا به گزارش پلیس، کالبدشکافی جسد راننده ی لهستانی کامیون نشان می دهد که فرد مزبور به ضرب گلوله از نزدیک کشته شده است. سخنگوی دادستانی کل آلمان در کارلسروهه تایید کرد که به راننده ی لهستانی با همان اسلحه ای شلیک شده که عامری ۴ روز پس از حمله ی برلین در درگیری با ماموران پلیس ایتالیا از آن استفاده کرده است.  عامری در ۲۳ دسامبر پس از آن که در جریان یک کنترل خیابانی به سوی دو مامور پلیس میلان شلیک کرد، توسط یکی از آنان کشته شد.کاریکاتور، معمولا گویاتر و تاثیرگذارتر از نوشته و مقاله است. جمال رحمتی و کیارش زندی، دو کاریکاتوریست ایرانی می‌کوشند با پرداختن به چالش‌های محیط‌زیستی در ایران، برخوردهای غیرمسئولانه‌ی دولت و مردم را به نقد بکشند.کاریکاتور در ایران هنری جوان است. تاریخ نگاران هنری آثار اونوره دومیه، هنرمند قرن ۱۹ فرانسه را سرآغاز این هنر می دانند. در ایران روزنامه ی ادب نخستین رسانه ای بود که در ۱۰ ژانویه ی ۱۹۰۳ کارتونی از حسین موسوی، نقاش باشی آستان قدس رضوی را به چاپ رساند. موسوی در این اثرِ دو بخشی، هیات ترقی اهل اروپا را با هیات تنزل مردم آسیا با استفاده از نماد ها و ابزارهای تصویری آشنا مقایسه می کند: نردبان و پرچمی با ده ها ستاره به نشانه ی شمار کشورهای اروپایی، نمایانگر ترقی و پیشرفت اروپایی ها در بخش نخست را تشکیل می دهد. در بخش دوم، پرچم های نخ نمای طرفداران مسلک ها و گروه های مختلف جامعه ی ایران نشان داده می شود که در حال بالا رفتن از پله های نردبانی شکسته و سست به سوی یکدیگر لگد پرانی می کنند. دستمایه ی این کاریکاتور که در صفحه ی ۲ شماره ۵ سال سوم روزنامه ی ادب منتشر شد، هنوز هم تازگی خود را از دست نداده است.  هنر یا ژانر؟  پیوند روزنامه و روزنامه نگاری با کاریکاتور که با ظرافت، شوخ طبعی و بیانی گزنده مسائل اجتماعی را به میان مردم می برد، سبب شده که برخی از کارشناسان هنری ایرانی این ژانر را شاخه ای از ژورنالیسم بدانند و کارهای منتشرشده را بر مبنای شناسه های روزنامه نگاری ارزیابی کنند. این گروه به ویژه بر تاریخچه ی پاگیری کاریکاتور در ایران تکیه می کنند که در ابتدا از راه کاریکاتوریست های نشریه ی ملا نصرالدین چاپ قفقاز و هم چنین کاریکاتوریست های ترک به جامعه ی مطبوعاتی آن دوران راه یافت. به باور این کارشناسان، کارهای کاریکاتوریست های نشریه ی موفق توفیق نیز متاثر از فعالیت های هنری آنان بود.   برخی از کارتونیست ها، بر عکس معتقدند که هر چند سال ها طول کشید تا کاریکاتور به عنوان یک رسانه ی هنری مستقل در کنار تصویرسازی های مطبوعاتی دیگر به رسمیت شناخته شود، با این حال نباید آن را تنها به عنوان نقش ساده ای بررسی کرد که از سر تفریح و تفنن کشیده می شود تا خوانندگان روزنامه به آن بخندند.  به تعبیر این گروه، کاریکاتور ابزار تصویری نیرومندی است که گستره ی تاثیر و دامنه ی نفوذ آن بیشتر از رسانه های دیگر است. اسماعیل عباسی که از کارتونیست ها و روزنامه نگاران پرسابقه است، این نظر را نمایندگی می کند.  هنری درگیر سیاست  رشد و تکامل کاریکاتور در ایران چه به عنوان ژانری از ژورنالیسم و چه به مثابه هنر، همواره دستخوش سیاست های روز و چارچوب های تنگ دولت هایی بوده که هرازگاهی بر مسند قدرت تکیه زده اند. اغلب کاریکاتوریست های فعال، به عنوان مثال از فضای تیره ی حاکم بر مطبوعات در دوران ریاست جمهوری محمود احمدی نژاد یاد می کنند که به ویژه به افول کیفیت و شرایط موجود در حوزه  ی کاریکاتور انجامید. هادی حیدری، کارتونیستی که مدتی دبیر بخش طنز و کاریکاتور روزنامه ی شهروند بود، دراین رابطه می گوید: «ما ۸ سال پرفشار را در همه ی حوزه ها و به ویژه در  هنر از سر گذراندیم و در این سال ها بسیاری از زیرساخت های ما تخریب شدند و فشار وحشتناکی روی همکاران ما و حتی خود من وارد شد.» هادی حیدری، در دوران ریاست جمهوری احمدی نژاد دو بار دستگیر و زندانی شد. اتهام او، تبلیغ علیه نظام از طریق انتشار کارتون و کاریکاتور در مطبوعات عنوان شده بود.   به باور برخی از کاریکاتوریست ها، برخوردهای قهرآمیز و غیرکارشناسانه ی مسئولان در ایران پس از انتخاب حسن روحانی به عنوان رئیس جمهور و روی کار آمدن دولت یازدهم تغییر کرده و از شدت آن ها کاسته شده است. جمال رحمتی، در این رابطه با اشاره به باز شدن فضای مطبوعات می گوید: «این سیر غیرطبیعی کاریکاتور تزیینی و نمایشگاهی، اکنون در حال بازگشت به سمت مطبوعات است؛ با این حال هنوز به نقطه ی راضی کننده ای نرسیده است.» او در گفت وگو با دویچه وله می گوید که خط قرمز انتشار یک کاریکاتور هنگامی که نقد جای خود را با توهین عوض  کند، کشیده می شود.   پرداخت کارتونی مسائل اجتماعی   رحمتی در کارهای خود اغلب به مسائل اجتماعی و محیط زیستی می پردازد. او در این کارها می کوشد با نگاهی طنزآمیز برخوردهای غیرمسئولانه ی دولت و مردم را در این عرصه به نقد بکشد.  چالش های محیط زیستی نیز از جمله دستمایه هایی است که کیارش زندی، کارتونیست و مدیر مسئول فصلنامه ی هنری خط خطی  به آن می پردازد. در کنار این موضوع، مضمون های خشونت خانوادگی و تروریسم هم در آثار او جای ویژه ای دارند. گالری زیر مجموعه ای از چند کاریکاتور از جمال رحمتی و کیارش زندی در این زمینه هااست.تابلوی قایق‌سواران سینا مصطفوی که لحظه‌ای حیاتی از زندگی پناهجویان را به تصویر می‌کشد، در یک حراج هنری به بهای هنگفتی به فروش رسید. این پول در اختیار بنیادی که برای بهبود شرایط جنگ‌زدگان تلاش می‌کند، گذاشته شد. پناهجویی و مهاجرت، موضوعی است که اغلب هنرمندان آلمان را درسال گذشته به خود مشغول کرده است. در این سال بسیاری از نویسندگان، نمایشنامه  نویسان، نقاشان و کارگردانان این کشور به نوعی سرگذشت های تلخ وشیرین این گروه را دستمایه ی کارهای خود قرار دادند و حاصل آن ها را به نمایش عمومی گذاشتند.   هنر برای جامعه  کشتی رویاها نمایشنامه ای که به کارگردانی خانم کارین بایر، مدیر هنری تئاتر ملی هامبورگ، در این خانه به اجرا در آورد، از جمله ی این کارها است. سیمون فرهوفن، کارگردان آلمانی، با فیلم تلویزیونی به خانواده ی هارت من خوش آمدید پرداخت سینمایی مسئله ی پناهجویی و تاثیر آن بر جامعه ی آلمان را در این رسانه ی توده ای مطرح کرد.   جشنواره ی بین المللی فیلم برلین ، نخستین فستیوالی بود که در سال ۲۰۱۶ با اهدای جایزه ی خرس طلایی به فرانکو روزی، کارگردان ایتالیایی، برای فیلم لامپه دوزا سرنوشت پرفراز ونشیب پناهجویان ومهاجران را در عرصه ی بین المللی به نمایش گذاشت و به گونه ای بر سیاست ما از عهده ی این مهم برمی آئیم صدراعظم این کشور، آنگلا مرکل، مهر تایید کوبید.   در این راستا پتر کوکولا اشمال، هنرمند آرشیتکتی که مسئولیت تزیین پاویلون آلمان را در سال ۲۰۱۷ در بیناله ی ونیز به عهده دارد، نیز تصمیم گرفته  آن را به صورت خانه ای باز با پنجره های بی شمار بنا کند. او می گوید که با این طرح می خواهد درک زیبایی شناسانه ی خود را از پدیده ای جهانی (پناهجویی و مهاجرت) در پیوند با سیاست روز آلمان در آن  خانه ی باز به نمایش بگذارد.  سهم ایرانی ها  در این میان صحنه ی هنر های تجسمی آلمان نیز با برپایی نمایشگاه ها و برگزاری مراسم حراج آثار هنرمندان این کشور، یک گام فراتر گذاشته و با گردآوری پول از راه فروش تابلوها ی هنرمندان برای کمک به بهبود شرایط جنگ زدگان و آوارگان وارد عرصه ی عملی شده است. یکی از این حراجی ها ماه گذشته به همت نایک زایفرت و نیکول مالمده، دو تن از نقاشان معروف آلمانی ساکن کلن، برگزار شد.    سینا مصطفوی، نقاش ایرانی، از جمله کسانی بود که با تابلوی قایق سواران در این حراج هنری شرکت کرد و عایدی آن را در اختیار بنیاد فرهنگ و یاری آویسینا  گذاشت. این بنیاد علاوه بر تلاش در راستای تامین هزینه ی لوازم و وسایل زندگی جنگ زدگان در اردوگاه ها و اقامت گاه های موقت آنان در یونان، ترکیه، لبنان، کاله و دیگر کانون های بحرانی، کمک های پزشکی نیز در اختیار آنان می گذارد. بنیاد آویسینا به همت دو پزشک ایرانی، بیتا و  خلیل کرمانی پایه گذاری شده است.    سینا مصطفوی در رابطه با انگیزه ی خود برای همکاری با این بنیاد خیریه به دویچه وله می گوید: «ابزار من نقاشی است. من تنها از این راه می توانم به پناهجویان و مهاجران کمک کنم.»  قایق سواران  سینا مصطفوی در تابلوی قایق سواران، حادترین پدیده ی دنیای کنونی را که بخشی از سرنوشت بیش از ۶۵ میلیون مهاجر در سال ۲۰۱۵ را تشکیل می داد، دستمایه قرار داده است. عدم وجود کانونی که در مرکز تابلو نگاه را جلب کند، هم چنین زاویه ی پرداخت آن از بالا، بر جهان شمولی و گسترش این پدیده تاکید دارد. در قایق سواران بُعد به سطح و خط به رنگ تبدیل می شود تا قایق سوارانی که در شک، انتظار و اضطراب به سر می برند، به شکل توده ای پرانرژی جلوه کنند؛ توده ای که از زبان رنگ های گرم مصطفوی می گوید که تنها با امیدی مبهم به حرکت درآمده است. دریا و بیکرانی آب در این تابلو غایب است، ولی لرزش امواج آن زیر تخته های کف قایق احساس می شود.    تابلوی قایق سواران درحراجی نایک زایفرت و نیکول مالمده به بهای ۳۸۰۰ یورو به فروش رسید. سینا مصطفوی در رابطه با برنامه هایی که بنیاد آویسینا با پول فروش تابلو پیاده می کند، به دویچه وله می گوید: «من از ابتدا نمی خواستم پول فروش این کار را برای مصارف شخصی یا زندگی خودم خرج کنم. این تابلویی است از پناهجویان و عایدی آن هم می بایست برای کمک به آنان مصرف شود.»   کارهای جدید و کمتر تازه ی سینا مصطفوی را در گالری زیر ببینید:یک میلیون پناهجو در سال ۲۰۱۶ در کشورهای اتحادیه اروپا تقاضای پناهندگی کردند. بسیاری از آنها نمی‌دانند چگونه با نهادهای این کشورها ارتباط برقرار کنند. کتابی تازه منتشر شده که پناهجویان را راهنمایی عملی می‌کند.شهروندان لهستان، چک، اسلواکی، بلاروس، اوکراین، مجارستان و آلمان نیز روزی در پی جنگ های خانمان سوز مجبور به مهاجرت  بوده اند. حدود ۲۰ میلیون نفر از شهروندان اروپا در جریان جنگ جهانی دوم مجبور به مهاجرت شدند.  تنها در زمستان ۱۹۴۴۱۹۴۵ حدود ۱۲ میلیون آلمانی از پروس شرقی، براندنبورگ، اشلزین و لهستان مهاجرت کردند. در جریان جنگ یوگسلاوی سابق در دهه ۱۹۹۰ میلادی نیز باردیگر میلیون ها نفر سرزمین مادری خود را ترک کردند تا از خطر مرگ نجات یابند.  کمیساریای عالی سازمان ملل متحد در امور پناهندگان () اعلام کرده است که در سال گذشته میلادی (۲۰۱۶) در سراسر جهان ۶۵ میلیون نفر از سرزمین خود مهاجرت کرده اند. دلایل آنها از مهاجرت از جمله گرسنگی، جنگ و ترور بوده است.  هنوز در پی جنگ داخلی در سوریه که پایان اش نیز مشخص نیست، انسان های بسیاری دست به مهاجرت می زنند. تا ماه اکتبر سال ۲۰۱۶ حدود یک میلیون نفر از شهروندان سوریه، عراق و افغانستان در کشورهای اتحادیه اروپا تقاضای پناهندگی داده اند.  کتابی برای کمک به پناهجویان  توماس دورژاک، عکاس آلمانی، حدود ۲۰ سال است که در مناطق جنگی و بحرانی جهان فعالیت می کند. دورژاک در دهه ۱۹۹۰ به هنگام شروع جنگ یوگسلاوی به این کشور رفت. او بعدها در مناطق جنگ زده دیگری چون جمهوری چچن، گرجستان، عراق و افغانستان حضور داشت و به فعالیت های خود در زمینه خبرنگاری ادامه داد.    این خبرنگار در سال ۲۰۱۵ بار دیگر به کشورهای بالکان سفر کرده بود. در این سال هزاران پناهجو می خواستند خود را از راه کشورهای بالکان به اروپای شمالی و غربی برسانند. توماس دورژاک و همکاران اش با گرفتن عکس از شرایط دردناک این پناهجویان و ارسال آنها به رسانه ها سعی می کردند وظیفه خبرنگاری خود را انجام دهند.  اما آن گونه که او می گوید این عکس ها نمی توانستند خدمت چندانی به پناهجویان بکنند. او متوجه شد که آنها سوالات بسیاری دارند و خدمت بزرگی خواهد بود اگر این سوالات به طور کوتاه و دقیق پاسخ داده شوند تا کمکی باشند برای پناهجویان.  پناهجویان به طور نمونه می خواستند بدانند که چگونه باید تقاضای پناهندگی خود را در کشور بلژیک (یا یک کشور اروپایی دیگر) ارائه دهند و سیستم بهداشتی در این کشورها چگونه است.  توماس دورژاک، عکاس آلمانی، از آن زمان تصمیم گرفت کتابی در باره این سوالات پناهجویان بنویسد و پاسخ های کوتاه، دقیق و مشخص این سوالات را نیز در اختیار آنها بگذارد. او اما می خواست در ابتدا نگاهی بیاندازد به تاریخ اخیر قاره اروپا. پاسخ  به سوالا ت پناهجویان و دیگر توضیحات کتاب را ژورنالیست ها و نویسندگان گوناگون در اختیار دورژاک قرار دادند.  و سرانجام کتاب راهنمای مصور اروپا  برای مهاجران و پناه جویان در ماه نوامبر سال گذشته میلادی (۲۰۱۶) منتشر شد. انتشار این کتاب با کاری یک ساله توسط گروه هایی بنام از کشورهای مختلف و در زبان های انگلیسی، فرانسوی، فارسی و عربی انتشار یافت.  علی مالک، خبرنگار نیویورکی و یکی از کسانی که در تهیه این کتاب سهیم بوده، می گوید ایده اصلی کتاب این بود که به پناهجویان نشان بدهیم که اروپا همواره در سال های پیش از کشورهای صنعتی و مرفه تشکیل نشده بود و در این قاره هم جنگ های مختلفی روی داده اند و مشکلات فراوانی وجود داشته اند تا این که این کشورها با اتحاد در اتحادیه اروپا توانستند به قدرتی وسیع دست یابند.  او می گوید: «ما با این توضیحات به پناهجویان این پیام را می رسانیم که احتمال گذشت و تفاهم در میان گروه های موجود و متخاصم در کشور آنها نیز وجود دارد.»  عکس هایی در خدمت پناهجویان  توماس دورژاک، عکاس آلمانی نیز برای این کتاب عکس های بسیاری تهیه کرده است؛ عکس هایی مثلا از تابلوهای راهنمایی و رانندگی، ماشین های خودکار فروش بلیط قطارهای شهری، سطل های آشغال خیابان ها، غذاخوری ها یا نوشابه ها.  این عکس ها و توضیحات به زبان های مختلف در باره آنها می توانند در جهت گیری اولیه پناهجویان در کشورهای اروپایی و شناخت اولیه کشورهای میزبان یاری رسان باشند و پاسخ به سوالات روزمره پناهجویان نیز می تواند آنها را در فعالیت های اجتماعی و سرعت بخشیدن به اقدامات اداری شان یاری رساند.پس از کالبد‌شکافی جسد جرج مایکل، خواننده‌ی پرآوازه‌ی موسیقی پاپ، نکات مشکوک مرگ او هم‌چنان ناروشن باقی مانده‌اند. ماموران پلیس می‌گویند تا یافتن دلیل اصلی فوت این خواننده، به تحقیقات و آزمایشات خود ادامه خواهند داد.رسانه های خبری به نقل از مقامات پلیس بریتانیا گزارش می دهند که کالبدشکافی جسد جرج مایکل، اسطوره ی دنیای پاپ، نتیجه ی مطلوب نداشته و برای پیداکردن علت مرگ او باید به آزمایشات دیگر دست زد. سخنگوی پلیس مرکزی بریتانیا در این رابطه گفت: «این آزمایشات مدتی است که آغاز شده است.» او بدون اشاره به جزييات مربوط به آن ها یادآور شد که «نتایج آزمایشات در هفته ها ی آینده منتشر می شود.»  پرونده ی درگذشت جرج مایکل در بخش ناروشن ولی نه مشکوک رده بندی شده است.  بیشتر بخوانید: جرج مایکل، ستاره درخشان موسیقی پاپ درگذشت  مدیر برنامه های این اسطوره ی دنیای پاپ، هنگام اعلام خبر درگذشت او، دلیل مرگ را ایست قلبی گزارش کرده بود. خواننده ی ترانه ی به یادماندنی آخرین کریسمس     در ایام کریسمس، در روز ۲۵ دسامبر در خانه ی خود واقع در ۹۰ کیلومتری لندن درگذشت. او هنگام مرگ، تنها ۵۳ سال داشت.سکونت در نزدیکی جاده‌های پرترافیک برای مغز انسان زیان‌بخش است. به نظر پژوهشگران کانادایی جامعه به آسیب‌های آلودگی هوایی و صوتی جاده‌های پررفت وآمد توجه جدی ندارد.تحقیقی تازه نشان می دهد که زندگی در نزدیکی جاده های پررفت و آمد برای سلامتی انسان زیان بخش است.  در تحقیقی که توسط پژوهشگران کانادایی انجام گرفته، گفته می شود که اقامت دائمی در اماکن پررفت و آمد بر مغز انسان تأثیر می گذارد و خطر بیماری هایی مانند زوال عقلی (دمانس) را افزایش می دهد.  اماکن پرجمعیت، خروجی ها و ورودی های شاهراه ها از مناطق پررفت و آمد شمرده می شوند.    از سوی دیگر بنا به همین تحقیق آلودگی هوا تأثیر مستقیمی بر سیستم عصبی ندارد و بر پیشرفت بیماری هایی مانند پارکینسون مؤثر نیست. بنابرین نمی توان مدعی شد کسی که در نزدیکی شاهراه ها زندگی می کند، الزاما بیش از دیگران در معرض نارسایی های مغزی قرار دارد.  پژوهشگران برای دقت بخشیدن به این تحقیق عوامل دیگری را نیز به حساب آورده اند که بر سیستم عصبی مؤثر هستند.  کارشناسانی که این تحقیق را از سوی اداره تندرستی استان اونتاریو انجام دادند، تمام موارد زوال عقلی در شهروندان ۵۵ تا ۸۵ ساله را ثبت کردند و مورد مطالعه قرار دادند.  از حدود ۲ میلیون و ۲۰۰ هزار نفر از ساکنان استان یادشده، حدود ۲۴۴ هزار نفر نشانه هایی از زوال عقلی نشان داده اند.شهر شش هزار نفری ایسلا مایور در جنوب غربی اسپانیا از خبر دستگیری چهار مامور پلیس در شوک است. این پلیس‌ها متهم هستند که به یک باند قاچاق مواد مخدر کمک کرده‌اند تا از مراکش حشیش وارد اسپانیا کند.روز دوشنبه گذشته (۲ ژانویه ۱۳ دی) پلیس شهر کوچک ایسلا مایور چهار مامور از هشت مامور پلیس اش را بازداشت کرد. این خبر که دو روز بعد، چهارشنبه شب، منتشر شد حاکی از آن است که این چهار مامور پلیس، در همکاری با یک باند قاچاق مواد مخدر، از تنگه جبل الطارق و رود گوادال کیویر حشیش از مراکش وارد اسپانیا کرده اند.  قاچاقچیان مواد مخدر از قایق های بادی تندرو برای انتقال این مواد به اسپانیا استفاده کرده اند.  شهر کوچک ایسلا مایور واقع در منطقه اندلس در جنوب غربی اسپانیا، تنها ۶ هزار نفر جمعیت و هشت مامور پلیس دارد که در حال حاضر نیمی از این ماموران بازداشت شده اند. شهردار این شهر به یکی از شبکه های رادیویی اسپانیا گفته که مردم این شهر با شنیدن خبر بازداشت نیمی از ماموران پلیسشان، در شوک به سر می برند.یوزپلنگ‌، سریع‌ترین حیوان روی ‌زمین، به گواه دوستدارانش ترکیبی از سرعت و شکوه است. یک پژوهش تازه خبر می‌دهد که تنها ۷۱۰۰ قلاده یوزپلنگ وحشی در طبیعت باقی مانده‌اند. یوزپلنگ ایرانی سال‌هاست که با خطر جدی انقراض روبروست.بر اساس پژوهشی که اخیرا منتشر شد، در حال حاضر تنها ۷۱۰۰ قلاده یوزپلنگ وحشی در طبیعت باقی مانده اند و انواع زیرگونه های این حیوان در حالی با خطر انقراض روبرو هستند که هیچ اقدام جدی برای جلوگیری از این وضعیت در پیش گرفته نشده است.  یوزپلنگ ها که سریعترین حیوانات روی زمین به شمار می روند، در سال های اخیر به دلیل از میان رفتن زیستگاه های طبیعی شان با کاهش شدید جمعیت روبرو شده اند. در صد سال گذشته شمار یوزپلنگ ها در جهان نزدیک به ۱۰۰ هزار قلاده کاهش یافته است.  به استناد پژوهش یاد شده با افزایش جمعیت انسانی، یوزپلنگ ها تقریبا ۹۰ درصد از زیستگاه های طبیعی خود را از دست داده اند. همین امر موجب شده تا آنها هدف تیراندازی کشاورزانی قرار بگیرند که قصد محافظت از دام هایشان را دارند یا اینکه به طور تصادفی به دام تله هایی بیفتند که در بیشه ها برای شکار حیوانات به قصد استفاده از گوشت آنان کار گذاشته شده اند.  تجارت غیرقانونی توله های یوزپلنگ نیز یکی دیگر از عوامل مهم تهدید کننده زندگی این حیوانات بوده است. این توله ها غالبا به کشورهای عربی حاشیه خلیج فارس قاچاق می شوند تا در آنجا موجبات سرگرمی را فراهم آورند.  به گفته ریتا گرون والد از مرکز پژوهشی   در آفریقای جنوبی، در میان گونه های بزرگ حیوانات در معرض خطر، یوزپلنگ ها اغلب فراموش می شوند در حالی که آمار نشان دهنده کاهش تعداد آنان بسیار ترسناک است.  گرون والد به خبرگزاری فرانسه می گوید: «در یک یا دو نسل آینده جمعیت یوزپلنگ های وحشی احتمالا از میان می رود. ما باید به مردم در مدارس، انجمن ها و سازمان های شکار و جوامع محروم در این مورد آموزش دهیم.»  دشواری های زندگی در محیطی حفاظت شده  یوزپلنگ ها به طور طبیعی توانایی زیادی برای وفق دادن خود با زندگی در مناطق زیستی حفاظت شده ندارند زیرا آنها ذاتا عادت به طی مسافت های طولانی دارند. کمبود شکار و از دست دادن توله هایشان نیز که طعمه شکار عقاب ها، شیرها و کفتارها می شوند، از دیگر عواملی است که انطباق با زندگی در مناطق حفاظت شده را برای این حیوانات تیزپا دشوار می کند.  در مطالعه پژوهشی اخیر که در نشریه تخصصی آمریکایی        به چاپ رسید، به جزئیات زندگی یوزپلنگ ها در خارج از مناطق حفاظت شده اشاره شده است.  لوری مارکر، یکی از نویسندگان این پژوهش، به خبرگزاری فرانسه می گوید: «ما باید برنامه هایی را تدوین کنیم که به واسطه آن یوزپلنگ ها قادر به بقا در کنار انسان ها باشند.»  بهبود روش های مدیریت گله داری برای کاهش کشتار جمعی یوزپلنگ ها توسط کشاورزان در نامیبیا و تشویق برای استفاده از سگ های گله آناتولی که به طور دائم با گله زندگی می کنند، از جمله راه هایی هستند که این کارشناس برای جلوگیری از انقراض یوزپلنگ ها پیشنهاد می دهد.  یوزپلنگ ها به طور طبیعی تمایلی به حمله کردن به سگ های آناتولی ندارند و با مشاهده آنها برای شکار به بیشه  ها باز می گردند.  به گفته لوری مارکر که سال ها تجربه مطالعه در مورد زندگی یوزپلنگ ها را دارد این حیوانات ترکیبی از سرعت و شکوه هستند و از دست دادن زیرگونه های یوزپلنگ در حیات وحش می تواند ضربه ای غیرقابل تصور باشد.  نامه به روحانی برای نجات یوزپلنگ ایرانی  یوزپلنگ آسیایی که با نام یوزپلنگ ایرانی نیز شناخته می شود، یکی از دو زیرگونه اصلی یوزپلنگ است که با خطر جدی انقراض روبروست. برآورد می شود که در آسیا کمتر از ۵۰ قلاده یوزپلنگ در ایران زندگی می کنند.  در سال های گذشته تلاش هایی نیز برای حفظ این گونه کمیاب در کشور صورت گرفت؛ از جمله چاپ تصویر یوزپلنگ ایرانی روی پیراهن های تیم ملی فوتبال اما با این حال این اقدامات از خطر فزاینده انقراض این حیوانات کم نظیر نکاسته است.  انجمن یوزپلنگ ایرانی شهریورماه امسال همزمان با دهمین گرامیداشت روز ملی یوزپلنگ ایرانی کمپینی را تحت عنوان نامه نجات به راه انداخت. در چارچوب این کارزار طوماری به امضای حدود ده هزار تن رسید که در آن خواستار بهبود وضعیت موجود برای یوزپلنگان ایرانی و اقدام سریع دولت در جهت نجات این گونه ارزشمند شده بودند.  به گزارش این انجمن طومار یادشده آذرماه به دفتر حسن روحانی، رئیس جمهور ایران، تحویل داده شد.  علی تیموری، مدیرکل حفاظت و مدیریت شکار سازمان محیط زیست، در همایشی که آذرماه امسال برگزار شد، از ابلاغ برنامه ای برای حفاظت از یوزپلنگ و پلنگ ایرانی به تمامی استان ها خبر داد.پان پان در سال ۱۹۸۵ در قلب طبیعت وحشی ایالت سیچوان، واقع در جنوب غربی چین به دنیا آمد و پس از چند ماه به اسارت گرفته شد. او در عمر ۳۱ ساله‌‌ی خود، ۱۳۰ فرزند تولید کرد و نسل این نوع خرس را از خطر انقراض نجات داد.پان پان به چینی یعنی امید و پان پان باغ وحش ایالت سیچوان، هنگام حیات خود به امید کنشگران محیط زیستی چین و جهان تبدیل شده بود که نگران نابودی نسل این نوع خرس بودند. آماری که پس از درگذشت پان پان در روز جمعه (۳۰ دسامبر) منتشر شد، نشان می دهد که این خرس فعال، پدر یک چهارم تمام پانداهایی است که در باغ وحش های سراسر جهان به دنیا آمده اند.  بیشتر بخوانید: تولد پانداهای دوقلو در باغ وحش آتلانتا  بنا به گزارش نهاد محیط زیستی  در طبیعت کمتر از ۲ هزار پاندا زندگی می کنند. کارشناسان می گویند که از تعداد این خرس های بزرگ در طبیعت هر سال کاسته می شود. دلیل این امر عدم تمایل پانداها به برقراری ارتباط جنسی است. دانشمندان می کوشند با تکثیر نسل پانداها در اسارت، از نابودی نوع خرس های بزرگ جلوگیری کنند. هر چند به این منظور از روش هایی مانند لقاح مصنوعی هم استفاده می شود، با این حال نتیجه ی مطلوب به دلیل این که خرس های ماده تنها ۳ روز در سال آماده ی جفت گیری هستند، به دست نمی آید.  بیشتر بخوانید: برنامه   موفقیت آمیز چین پانداها را نجات داد  پانداها در طبیعت تا ۲۰ سال به طور آزاد زندگی می کنند. طول عمر آن ها در اسارت بیشتر است. بازی، مسن ترین پاندای ماده ی جهان، در حال حاضر ۳۶ سال دارد. یا یا تا اکتبر سال جاری میلادی، مسن ترین خرس ماده ی جهان بود. او در ۳۸ سالگی به دلیل ان که به بیماری مهلکی مبتلا شده بود، در اثر تزریق دارو درگذشت.همزمان در سه شهر ایران محموله‌های بزرگ وسایل الکترونیکی قاچاق کشف و ضبط شد. گفته می‌شود شرکت عرضه‌کننده تلفن‌های آیفون سالانه بیش از ۱۲ هزار تلفن را قاچاقی وارد ایران می‌کرده است.دادخدا سالاری، دادستان عمومی و انقلاب مرکز استان کرمان سه شنبه، ۱۴ دی ماه از کشف و انهدام یک شبکه بزرگ قاچاق تلفن همراه در این استان خبر داد.  خبرگزاری میزان، وابسته به قوه قضائیه، از قول سالاری نوشت، چهار نفر از اعضای اصلی این شبکه دستگیر و از آنها تاکنون سه هزار دستگاه انواع تلفن همراه کشف و توقیف شده است.  این مقام قضائی گفت: «ماموران اداره کل اطلاعات استان کرمان پس از چندین ماه کار اطلاعاتی و عملیاتی دقیق بر روی یکی از باندهای بزرگ و گسترده شبکه ورود و توزیع  گوشی های قاچاق در داخل کشور که به صورت سازمان یافته این اقلام را از خارج از کشور وارد و در داخل توزیع می کردند موفق شدند اعضای اصلی و محوری این باند را که در حال دپو و حمل کالاهای قاچاق بودند دستگیر کنند ومحموله های قاچاق قبل از پخش کشف و توقیف شد.»  بیشتر بخوانید: کشف بزرگترین محموله قاچاق پس از انقلاب در هرمزگان  دو محموله تلفن همراه قاچاق  دادستان کرمان می گوید که اعضای این شبکه از طریق حواله های صادر شده از سوی صرافی ها ارز را به کشورهای حوزه خلیج فارس منتقل و پس از خرید تلفن های همراه آنها را قاچاقی وارد کشور می کردند.  او افزود که با توجه به گستردگی فعالیت این باند، چندین حساب بانکی به نام افراد دستگیر شده کشف و میلیاردها تومان موجودی آنها توقیف شده است.  همزمان، فرمانده انتظامی استان کرمانشاه از کشف یک محموله جاسازی شده گوشی های تلفن همراه قاچاق در شهرستان جوانرود خبر داده است.  سردار منوچهر امان اللهی به پایگاه خبری پلیس گفته، بر پایه اطلاعاتی که به ماموران اداره مبارزه با قاچاق کالا و ارز رسید فردی که اخیرا یک محموله تلفن های همراه قاچاق را از کردهای عراقی خریده و به طور غیرقانونی وارد کشور کرده شناسایی و بازداشت شد.  او می گوید از فرد بازداشت شده ۲۹۷ تلفن همراه قاچاق کشف شده که در یک خودرو سواری جاسازی و قرار بوده به استان های مرکزی منتقل شوند.  بیشتر بخوانید: ۷۰ درصد پوشاک خارجی بازار ایران قاچاقی وارد می شود  کشف ۲۱۴۴ لپ تاپ قاچاق  خبرگزاری دولتی ایرنا نیز روز سه شنبه گزارش داد که نیروی انتظامی استان چهارمحال و بختیاری موفق به کشف ۲ هزار و ۱۴۴ دستگاه لپ تاپ قاچاق در محور ترانزیتی لردگان به بروجن شده اند.  به گفته ی سردار غلام عباس غلام زاده، فرمانده انتظامی چهارمحال و بختیاری، راننده خودروی حامل این محموله و مالکان این کالاهای قاچاق که ارزش آنها ۶ میلیارد تومان برآورد شده بازداشت شده اند.  محور ترانزیتی لردگان به بروجن از مهمترین محورهای ترانزیت کالا از جنوب به شمال است و امسال میزان کالای کشف شده قاچاق در این محور به ۳۸ میلیارد تومان می رسد.  گرچه از مرزهای غربی ایران نیز میزان قابل توجهی کالای قاچاق وارد ایران می شود، بندرگاه های جنوب همچنان مسیرهای اصلی ورود کالای قاچاق، به ویژه دستگاه های الکترونیکی به کشور محسوب می شوند.  این مسئله را اظهارات مدیر خدمات پس از فروش شرکتی که در زمینه فروش تلفن های همراه آیفون با برند تجاری اپل فعالیت می کرده تائید می کند.  بیشتر بخوانید: گوشی آیفون در ایران پیش از جمع آوری گران شد  بازار ایران در تسخیر تلفن های همراه قاچاق  این فرد که نامش فاش نشده ۱۳ دی ماه در گفت وگو با خبرگزاری ایسنا جنبه هایی از پشت پرده قاچاق هزاران گوشی آیفون توسط شرکت یاد شده را افشا کرد.  او می گوید این شرکت از سال ۱۳۹۲ خود را به عنوان نماینده رسمی شرکت اپل معرفی کرد، در حالی که تا کنون مجوز نمایندگی رسمی اپل در ایران صادر نشده است.  این فرد گفته است: «این شرکت ابتدا سایتی را راه اندازی کرد که مجوزهای قانونی لازم را نداشت و پس از آن مجبور شد سایت مربوطه را از دسترس خارج کند و سالانه به طور متوسط ۱۲ تا ۱۳ هزار دستگاه گوشی آیفون به صورت قاچاق توسط این شرکت وارد می شد.»  به گزارش ایسنا این منبع مطلع گفت: «تلفن های همراه قاچاق مورد اشاره به دوبی می آمد و پس از آن از طریق لنج در بنادری از جمله بندر لنگه تحویل داده می شد. پس از آن بار قاچاق وارداتی به کرج می آمد و توسط باربرها به پاساژ علاالدین تهران می رسید.»  میزان ورود کالای قاچاق به ایران سالانه تا ۲۵ میلیارد دلار اعلام شده است. به گزارش سازمان تعزیرات حکومتی در سال گذشته از ۲۰ تا ۲۵ میلیارد دلار کالای قاچاق ورودی به ایران سهم تلفن های همراه حدود سه میلیارد دلار بوده است.  مهدی ابویی معاون سابق ستاد مرکزی مبارزه با قاچاق کالا و ارز فرودین امسال به خبرگزاری دانشجویی ایران (ایسنا) گفته بود در سال ۱۳۹۲ حدود ۴۰ درصد تلفن های همراه بازار ایران از طریق قاچاق وارد شده بود و این حجم اکنون به ۹۰ درصد رسیده است.مناقشه ۸ ۱ میلیارد دلاری ایران و ترکمنستان بار دیگر سبب توقف صادرات گاز به ایران شد. تحویل گاز ترکمنستان به ایران در سال ۱۳۸۶ هم قطع شده بود. ایران در آن زمان با افزایش ۹ برابری قیمت گاز موافقت کرد.شرکت ملی گاز ایران روز یکشنبه (اول ژانویه ۱۲ دی) با انتشار بیانیه ای اعلام کرد که جریان گاز وارداتی از ترکمنستان به دلیل کارشکنی شرکت ترکمن قطع شده است. آن طور که در بیانیه آمده، موضوع بر سر پرداخت بدهی طرف ایرانی به شرکت ترکمن گاز است. بر اساس قراردادی که از ٢٠ سال پیش بین شرکت ملی گاز ایران و شرکت ترکمن گاز امضا شده، بخشی از گاز مصرفی مناطق شمالی ایران با واردات از ترکمنستان تأمین می شود.  ترکمنستان در سال ۱۳۸۶ هم تحویل گاز به ایران را متوقف کرده بود. در آن زمان دو طرف بر سر افزایش ۹ برابری قیمت گاز (از ۴۰ به ۳۶۰ دلار در هر هزار متر مکعب) توافق کردند.  در سال های اخیر در فصل سرما هم به دلیل افزایش مصرف خانگی و هم به دلیل افت فشار گاز، گازرسانی به نیروگاه های برق با مشکل روبه رو می شد؛ موضوعی که به خاموشی برق می انجامید. شرکت ملی گاز ایران می گوید تولید گاز در سه سال گذشته به حدی افزایش یافته که گاز وارداتی تنها ۵ ۱ درصد از گاز مورد نیاز را تأمین می کرده و صرفا با صرفه جویی در نیروگاه ها، صنایع و بخش خانگی در فصل زمستان می توان آن را جبران نمود.  مناقشه ای ۸ ۱ میلیارد دلاری  در بیانیه شرکت ملی گاز ایران آمده که در طول سه سال گذشته پول گاز وارداتی به ترکمن گاز پرداخت شده و همزمان مذاکراتی بر سر شیوه بازپرداخت بدهی ها در جریان بوده است؛ «اما شرکت ترکمن گاز به طور ناگهانی و خارج از توافق به عمل آمده به صورت غیر منطقی و در اقدامی مغایر با چارچوب قرارداد بار دیگر با آغاز فصل سرما با این ادعا که باید مبلغ مورد مناقشه و اختلاف را به سرعت دریافت کند، از صبح امروز [یکشنبه] اقدام به قطع گاز ارسالی به ایران کرده است».  خبرگزاری رسمی جمهوری اسلامی (ایرنا) مبلغ بدهی گازی شرکت ملی گاز ایران به ترکمن گاز ترکمنستان را مربوط به سال های ۱۳۸۶ و ۱۳۸۷ می داند که البته از قرار معلوم تهران آن را قبول ندارد و خواستار ارجاع موضوع به داوری بین المللی شده است.  دولت محمود احمدی نژاد در واکنش به قطع گاز در سال ۱۳۸۶ با افزایش مبلغ گاز موافقت کرده و بر این اساس بدهی ای حدود ۸ ۱ میلیارد دلاری به حساب ایران نوشته شده است. به نوشته ی ایرنا، تشدید تحریم ها و قطع مراودات بانکی در سال های اخیر روند پرداخت بدهی یادشده را با مشکل روبه رو کرده بود.  خبر قطع گاز وارداتی از ترکمنستان در حالی منتشر می شود که در هفته های اخیر موضوع اختلاف دو طرف بار دیگر مطرح شده بود. در نهایت اعلام شد که روز چهارشنبه هیئتی ایرانی برای مذاکره به ترکمنستان رفته است. مدیرعامل شرکت ملی گاز ایران یک روز پیش از قطع گاز (شنبه) و پس از بازگشت از عشق آباد (پایتخت ترکمنستان) گفته بود: «قرارداد واردات گاز از ترکمنستان به ایران همچنان تا پنج سال آینده برقرار خواهد بود و هر دو کشور متعهد به اجرای کامل آن هستند». حمیدرضا عراقی گفته بود که موارد اختلافی قرار است در دو ماه آینده در کمیته های مشترک بررسی و نتیجه نهایی برای تصمیم گیری اعلام شود.وزارت امور خارجه در بیانیه‌ای به اظهارات غیرمنتظره مسئولین قوه قضائیه پاسخ داد. در این بیانیه از عملکرد وزارت خارجه در رسیدگی به پرونده بابک زنجانی دفاع شده است.در پاسخ وزارت امور خارجه تأکید شده است که این وزارتخانه و نمایندگی های آن در پیگیری موضوع بابک زنجانی همه گونه همکاری را با قوه قضائِیه انجام داده است.  در این بیانیه که در رسانه های ایران، از جمله در تارنمای خبرگزاری ایسنا منتشر شده، تصریح می شود: «وزارت امور خارجه در اجرای درخواست های ریاست وسایر مسئولین محترم قوه قضائیه و همچنین ستاد مبارزه با مفاسد اقتصادی با حضور فعال در پیگیری ابعاد خارجی مفاسد اقتصادی بویژه پرونده بابک زنجانی، در حوزه و چارچوب مسئولیت ها و وظایف قانونی خود، کلیه تسهیلات لازم را برای پیگیری موضوع توسط مسئولین ذی صلاح قضایی در کشورهای مورد درخواست فراهم نموده و با دستور موکد به سفارتخانه های جمهوری اسلامی ایران در این کشورها برای کمک و ارائه تسهیلات به هیات های اعزامی به ویژه در مذاکرات با طرفهای مقابل و خصوصا در مقوله شناسایی اموال غارت شده از بیت المال، درخواست های محوله از سوی قوه قضائیه و سایر دستگاه های ذیربط را با جدیت و احساس مسئولیت انجام داده و از هیچ مساعدت و همکاری کوتاهی نکرده... است».  قوه قضائيه همزمان با برخی از رسانه ها و محافل اصولگرا وزارت خارجه را متهم می کنند که در رسیدگی به پرونده اختلاس و دزدی بابک زنجانی همکاری به عمل نمی آورند. از آنجا که بیشتر دارایی های بابک زنجانی از ایران خارج شده، همکاری وزارت خارجه ضرورت دارد.  بیشتر بخوانید: حکم اعدام بابک زنجانی تایید شد  پرونده ای سرشار از فساد و تقلب    بیانیه یادآور می شود که وزارت خارجه در پیگیری پرونده بابک زنجانی نمی توانسته به اندازه دلخواه فعال باشد، زیرا: «هیچیک از اقدامات بابک زنجانی و همدستانش از مسیرهای قانونی و رسمی انجام نشده و تمامی اقدامات وی به صورت متقلبانه، غیررسمی، زیرزمینی و مخفیانه انجام پذیرفته به نحوی که نه تنها در داخل کشور با شبکه های فاسد و سرشاخه های آن هماهنگ بوده بلکه در خارج نیز صرفاً از ارتباطات غیرشفاف و شبکه های فساد مالی بهره می جسته است.»  بیشتر بخوانید: پرونده زنجانی و اوج گیری اختلاف دولت و قوه قضائیه  در پایان این بیانیه بر ادامه همکاری کامل وزارت امور خارجه با مقامات قضائی تأکید شده است: «وزارت امور خارجه کماکان آمادگی دارد در چارچوب اختیارات و وظایف ذاتی، قانونی و عرفی خود به همکاری کامل با قوه محترم قضائیه ادامه داده و کلیه تسهیلات لازم را برای پیگیری، کشف و استرداد اموال غارت شده از بیت المال در اختیار قوه قضائیه و سایر دستگاه های ذیصلاح قرار دهد.»اختلاف میان قوه قضائیه و دولت یازدهم نه تازه است نه ناآشنا. پرونده بابک زنجانی این اختلاف‌ها را علنی‌تر از پیش کرده و به حد اتهام‌زنی و جدل صریح میان رئیسان دو قوه رسانده است.در روزهای گذشته پرونده بابک زنجانی که به اتهام هایی نظیر بدهی به وزارت نفت و اختلال در نظام اقتصادی مفسد فی الارض شناخته و به اعدام محکوم شده دلیل یا بهانه ای شده که رئیس دولت یازدهم و رئیس قوه قضائیه و شماری از شخصیت های ارشد این دو قوه به شکل کم سابقه ای به هم بتازند.  یکی از محورهای اختلاف های اخیر سخنان حسن روحانی است که می گوید با اعدام زنجانی تکلیف بدهی های او روشن نمی شود و قوه قضائیه باید به ابهام ها و پرسش های افکار عمومی درباره این پرونده پاسخ گوید.  بابک زنجانی در دولت دوم محمود احمدی نژاد یکی از چهره های کلیدی دور زدن تحریم ها بوده و به گفته حسن روحانی حدود دو میلیارد و ۷۰۰ میلیون دلار به وزارت نفت بدهکار است که با حساب سود آن این بدهی به سه و نیم میلیارد دلار می رسد.  درخواست معرفی حامیان زنجانی  سخنان روحانی در مورد پرونده زنجانی با واکنش بسیار تند صادق آملی لاریجانی روبرو شد که از سوی رهبر جمهوری اسلامی به ریاست قوه قضائیه منصوب شده است.  رئیس جمهور هشتم دی ماه در نشست جامعه نظارت و بازرسی دولت گفته بود: «اگر یک نفر به تنهایی سه میلیارد دلار را به جیب می زند باید پرسید به کجا وصل بوده، چه کسانی شریکش بودند و در چه رده و درجه ای قرار داشتند، چگونه نفت و اموال در اختیار یک نفر قرار گرفته و صد ها میلیون دلار را به یک نفر داده اند.»  او می گوید برای مردم هنوز مشخص نشده که با اعدام زنجانی تکلیف بدهی های او چه می شود، و چه کسانی در این ماجرا دست داشته اند و قوه قضائیه باید پاسخ گوی مردم باشد.  صادق لاریجانی ۱۳ دی ماه در واکنش به این سخنان، حمله به قوه قضائیه بدون اطلاع یا با اطلاع و با مقاصد سوء را غیرقابل قبول خواند و گفت: «اینکه گاهی گفته می شود پشت پرده این پرونده چرا معلوم نشده و چرا قوه قضائیه پاسخگو نیست، حرف نادرستی است.»  بخوانید و ببینید:   انداختن مسئولیت به گردن دولت  به گزارش خبرگزاری صدا و سیما، رئیس قوه قضائیه مسئولیت پیگیری بدهی های زنجانی را متوجه دستگاه های دولتی کرده است: «سخن این است که رد پول هایی که داده شد به آسانی دراختیار بانک مرکزی و وزارت خارجه است؛ این به قوه قضائیه ربطی ندارد.»  روحانی در این باره گفته بود که او از ابتدای پرونده معتقد بوده که رسیدگی آن باید به وزارت اطلاعات واگذار شود تا پس از بررسی های لازم در اختیار قوه قضائیه قرار گیرد اما به هر دلیلی این نظر عملی نشد.  لاریجانی ادعا می کند که او نیز با این نظر موافق بوده اما بعد مشخص شد که موانعی وجود دارد که مربوط به دستگاه قضایی نبوده، بلکه از ناحیه برخی وزارتخانه ها و افراد بوده است.  رئیس قوه قضائیه مدعی است مسئولیت ردیابی اموال زنجانی در خارج با وزارت خارجه، بانک مرکزی و وزارت اطلاعات است و مشخص نیست چرا دولت این کار را انجام نمی دهد.  بیشتر بخوانید: جهانگیری: پرونده بابک زنجانی فساد قرن است  اتهام به نهاد ریاست جمهوری  در جریان بگومگوهایی که در چند روز گذشته بالا گرفته مسائلی مطرح شده که ارتباط مستقیمی با پرونده بازرگان میلیاردر ندارد و ادامه اختلاف های دیرپا و اساسی میان رئیس قوه قضائیه و دولت یازدهم است.  لاریجانی در حالی که همه اعتراف های زنجانی را قابل اعتماد نمی داند، گفته که او مدعی شده میلیاردها تومان به ستاد انتخاباتی روحانی در سال ۹۲ کمک کرده است.  او همچنین نهاد ریاست جمهوری را متهم کرده که تجهیزات خاص امنیتی را بدون اطلاع نیروهای امنیتی به داخل ریاست جمهوری بردند و مشخص نیست که این کار با اجازه چه کسی انجام شده است.  رئیس قوه قضائیه تذکر روحانی درباره شفاف سازی را بهانه کرده و نحوه خرج کردن بودجه ریاست جمهوری را زیر سوال برده است: «ما اتفاقاً دنبال شفافیت هستیم و می فرمایند مردم باید بدانند پول ها کجا هزینه شده است؟ اتفاقاً ما هم دنبال همین هستیم که معلوم شود که پول ها کجا خرج شده است؟ پول های نهاد ریاست جمهوری کجا خرج می شود؟»  بیشتر بخوانید: وثیقه هایی که سر از حساب های شخصی درآوردند  حساب های بانکی دستگاه قضائی  در دور جدید مجادله ها که ۱۴ دی ماه کلید خورد و همچنان ادامه دارد، حسن روحانی در دیدار با اعضای کمیسیون برنامه و بودجه مجلس، رئیس قوه قضائیه را به فرافکنی و بی تدبیری متهم کرد و گفت به جای این کار باید به افکار عمومی پاسخ داده شود.  او در همین روز در صفحه توئیتر خود نوشت: «دولت حاضر است با تشکیل سامانه ای، تمام دخل و خرج و حساب هایش را روشن کند و در مقابل انتظارست قوه قضائیه نیز همه حساب های [بانکی] خود را روشن نماید.»  مطابق گزارش هایی که چندی پیش منتشر شد حدود ۶۳ حساب بانکی به نام قوه قضائیه یا رئیس آن در بانک ملی وجود دارد که موجودی آنها حدود هزار میلیارد تومان است و سود ماهانه آن به ۲۰ میلیارد تومان می رسد.  محمود صادقی، عضو هیئت رئیسه فراکسیون امید مجلس دهم در نشست علنی ۲۴ آبان، در یک تذکر شفاهی از رئیس قوه قضائیه خواست درباره این حساب ها شفاف سازی کند.  وزیر اقتصاد، علی طیب نیا در یک برنامه تلویزیونی وجود این حساب ها را تائید کرده و گفته که سود موجودی آنها صرف برخی هزینه های معین در قوه قضائیه می شود.  گفته می شود بخشی از موجودی این حساب ها متعلق به صاحبان دعواهای حقوقی است و به این ترتیب کمترین تخلف قوه قضائیه می تواند استفاده غیرقانونی از بهره بانکی این سپرده ها قلمداد شود.  برخی مقام های قضائی، از جمله محمدجعفر منتظری دادستان کل کشور، گفته اند استفاده از سود این پول ها با اجازه رهبر جمهوری اسلامی، علی خامنه ای صورت گرفته که در صورت صحت، قانونی بودن این اقدام را توجیه نمی کند.  بیشتر بخوانید: دادستان کل کشور فساد در قوه قضائیه را مسئله خانوادگی دانست  دولت متهم به تبلیغات انتخاباتی  در ادامه این ماجرا اکبر ترکان، مشاور ارشد رئیس جمهور ضمن تاکید بر شفاف بودن حساب های مالی ستاد انتخاباتی روحانی در سال ۹۲، اعلام آمادگی کرد تمام حساب های مالی ستاد را علنی کنند به شرطی که همه کاندیداهای آن دوره بیایند و اعلام کنند از چه کسانی پول گرفتند و کجاها خرج کردند؟  غلامحسین محسنی اژه ای، معاون اول قوه قضائیه از این شرط گذاشتن انتقاد کرده و دولت را به فریبکاری و شفاف نمایی به جای شفاف سازی متهم می کند.  او همچنین مسئله دیگری را مطرح می کند که ارتباطی با پرونده زنجانی ندارد و می پرسد: «خب چرا بدهی بانک ها به دولت و دولت به بانک مرکزی را شفاف نمی کنید؟»  اژه ای مناقشه اخیر را با انتخابات پیش روی ریاست جمهوری مرتبط می داند: «من تحلیلم این است یک فشار مضاعفی را بر قوه قضائیه و برخی نهادها وارد می کنند و تا زمان انتخابات ادامه می دهند. علت این است قوه دارد با دانه درشت ها، آقازاده های متخلف و صاحبان قدرت برخورد می کند.»  احضار وزیران و رئیس سابق بانک مرکزی  رئیس قوه قضائیه نیز بالا گرفتن بحث های این روزها را با انتخابات بی ارتباط نمی داند و ابراز تاسف کرده که روحانی از زبان مردم کار تبلیغاتی کرده و گفته مردم از قوه قضائیه پاسخ می خواهند.  او با بیان این که زنجانی در بازجویی های خود نام خیلی از افراد را مطرح کرده به طور تلویحی مسئولان دولتی را تهدید می کند: «ما برای حفظ حرمت و عدم اختلاف، خیلی ها را الان دنبال نکردیم و گفتیم اصل مال برگردد و بعد حواشی بررسی شود، حالا آقایان اصرار می کنند رسیدگی شود ما حرفی نداریم.»  واقعیت این است که تخلف های زنجانی در دولت قبل رخ داده و مقام های ارشد دولت دهم بیش از مسئولان کنونی در مظان اتهام قرار دارند.  صادق لاریجانی در تائید این موضوع گفته است: «افراد مرتبط با این پرونده از وزرای سابق تا رئیس سابق بانک مرکزی مکرر به دستگاه قضایی احضار شدند و ساعت ها مورد تحقیق قرار گرفتند و این پرونده همچنان مفتوح است و هیچ کس نگفته است که این وزرا یا دیگران تبرئه شده اند و یا منع تعقیب خورده اند.»  نیاز به روحانی برای ادامه برجام  همین اشاره، روشن می کند که اختلاف های اخیر فقط به پرونده بابک زنجانی ارتباط ندارد؛ سابقه حمله ها و انتقادهای رئیس قوه قضائیه به سیاست ها و عملکرد دولت یازدهم در چهار سال گذشته نیز تائیدی بر ریشه دار بودن اختلاف هاست.  تنش میان دستگاه قضائی و قوه مجریه پیش از این نیز وجود داشته و بخشی از آن به ناروشنی یا تداخل حوزه اختیارات و مسئولیت های دو قوه در ساختار سیاسی جمهوری اسلامی بازمی گردد.  افزون بر این صادق لاریجانی از زمان تشکیل دولت یازدهم در هر فرصتی در مقام مخالف و منتقد سرسخت سیاست های فرهنگی، اجتماعی، اقتصادی و سیاست خارجی دولت ظاهرا شده است.  در موضوع پرونده زنجانی نیز شواهدی نشان می دهد که پشت پرده مشاجره ها، صف کشی های کلان تر میان نهادهایی است که تلاش می کنند بیشترین سهم در ساختار قدرت را نصیب خود کنند.  خودداری قوه قضائیه در سپردن رسیدگی به پرونده زنجانی به وزارت اطلاعات، که لاریجانی از بیان علت آن خودداری کرده، در سال هایی اتفاق افتاده که سازمان اطلاعات سپاه پاسداران به شدت فعال تر شده و به عنوان نهادی موازی عرصه را بر این وزارت خانه تنگ تر کرده است.  با این همه برخی ناظران معتقدند همسویی های لاریجانی، به عنوان منصوب خامنه ای با نهادهای تحت فرمان او در مخالفت با دولت یازدهم، را نباید الزاما به معنای خواست رهبر جمهوری اسلامی برای تک دوره ای شدن ریاست جمهوری روحانی تلقی کرد.  بر این اساس حکومت در ایران، به رغم گلایه ها و انتقادهای ظاهری، همچنان به توافق هسته ای و رفع تحریم ها نیاز دارد و در شرایط حاضر دولت روحانی و تیم او بهتر از دیگران ضامن ادامه اجرای برجام به نظر می رسند.شماری از هم‌بندی‌های سعید شیرزاد، زندانی سیاسی محبوس در زندان گوهردشت در دفاع از اعتصاب غذای او، خواست‌هایش را صنفی و قانونی خوانده‌اند. شیرزاد در اعتراض به رفتار با زندانیان و خانواده‌هایشان، لب‌های خود را دوخته است.سعید شیرزاد، فعال سیاسی و عضو جمعیت دفاع از کودکان کار و خیابان از ۴ هفته پیش در اعتراض به شرایط زندانیان محبوس در گوهردشت کرج و ملاقات کنندگان، لب های خود را دوخته و اعتصاب غذا کرده است.  از جمله موارد اعتراضی او توهین ماموران به خانواده های زندانیان، بازداشت خانواده  زندانیان سیاسی در سالن ملاقات، ضرب و شتم زندانیان و محروم کردن آنها از امکانات درمانی است.  روز چهارشنبه ۱۵ دی، ۱۴ نفر از هم بندی های سعید شیرزاد از بند ۴ سالن ۱۲ گوهردشت، در بیانیه ای اعلام کردند که مدیریت زندان، سازمان زندان ها و دادستانی تهران، به خواسته  های صنفی آنها بی توجه بوده اند. آنها تأکید می کنند که مطالبات سعید شیرزاد قانونی، مشروع و صنفی است.  به موازات انتشار این بیانیه، محسنی اژه ای، سخنگو و معاون اول دستگاه قضایی ایران گفته است که اعتصاب غذا در زندان، دستوری از خارج برای فشار به این قوه است.  در این بیانیه که دست نویس آن در اختیار رسانه های جمعی قرار داده شده، بر بی توجهی به استانداردسازی محل اسکان زندانیان در برخورداری از نور و تهویه مناسب، دسترسی زندانیان به تلفن، تسهیل شرایط ادامه تحصیل، ایجاد امکانات فرهنگی و ورزشی و حفط شان و کرامت زندانیان در اعزام به مراجع قضایی و بیمارستان تاکید شده و این که با وجود آیین نامه سازمان زندان ها بر رایگان بودن خدمات دارویی و پزشکی، زندانیان مجبورند به ویژه در رابطه با تهیه داروهای تخصصی از جیب خود هزینه کنند.  امضا کنندگان بیانیه با ابراز نگرانی از پیامدها و عوارض اعتصاب غذای طولانی بر سلامت جسمانی زندانیان، از مقامات قضایی خواسته اند که هر چه زودتر به وضعیت سعید شیرزاد و مطالبات همگانی او رسیدگی کنند.  در سالن ۱۲ بند ۴ زندان گوهردشت، متجازو از ۶۰ زندانی سیاسی حضور دارند که ۲۰ نفرشان به اتهام محاربه، به حبس های طولانی، ابد و یا اعدام محکوم شده اند.  این زندانیان قبلا هم طی نامه نگاری با گزارشگر ویژه شورای حقوق بشر سازمان ملل، عفو بین الملل و دیده بان حقوق بشر به نقض حقوق خود اعتراض کرده اند.  سعید شیرزاد ۲۸ سال دارد. او در ۱۸ خرداد ۱۳۹۳ بازداشت شده و بیش از دو ماه را در انفرادی بند ۲۰۹ زندان اوین گذراند. سپس در شهریور ۱۳۹۴ در شعبه ۱۵ دادگاه انقلاب محاکمه و به اتهام اجتماع و تبانی به قصد اقدام علیه امنیت کشور به ۵ سال حبس تعزیری محکوم شد.  او چند روز قبل در پاسخ به درخواست شماری از بستگان زندانیان سیاسی و اعدام شدگان برای شکستن اعتصاب غذای خود نوشت: «بگذارید برای صدای بی صدایان دربند، این اعتصاب را پیش ببرم!»  سعید شیرزاد در نامه اش یادآوری کرد که برای خودش لب ندوخته و اعتراضی نکرده است: «این کرده ام برای عزیزانی که جانشان این روزها در خطر است و صدایشان به جایی نمی رسد، صدای ضرب و شتم ها، تحقیرها، توهین ها، سرکوب و مرگ های خاموش در زندان.»لیلا حقیقت‌جو، دانشجوی دکتری تاریخ و خواهر نماینده سابق مجلس ششم، از ۲۹ آذر در بازداشت به سر می‌برد. مادر او پس از ناامیدی از آزادی این کارشناس هنری، خبر را عمومی کرده و از مقامات قضایی خواستار پاسخگویی شده‌است.لیلا حقیقت جو، کارشناس آثار هنری در سازمان میراث فرهنگی و خواهر فاطمه حقیقت جو، نماینده اصلاح طلب مجلس ششم روز ۲۹ آذرماه در خانه خود دستگیر شده و خانواده اش هیچ اطلاعی از نهاد بازداشت کننده و محل نگاهداری او ندارند.  وبسایت کلمه می نویسد لیلا حقیقت جو در این فاصله تنها چند تماس تلفنی با همسرش داشته است.  در نامه مادر خانم حقیقت جو که چهارشنبه ۱۵ دی در رسانه ها منتشر شد، آمده است: ««بیش از دو هفته است که دختر من لیلا حقیقت جو را بدون اطلاع قبلی بازداشت کرده اند. عصر روز ۲۹ آذر که لیلا و پسر ۱۲ ساله اش در خانه تنها بودند آمدند دم خانه و ضمن ضبط کامپیوتر و موبایل و تبلت لیلا و پسرش، لیلا را بردند و پسرش را در خانه تنها گذاشتند.»  خانم بنفشه خانی نوشته که دخترش طی چند تماس تلفنی، امکان بیان دلایل و محل بازداشت و نحوه نگاهداری خود را نداشته است: «هر دفعه با وعده های غیرواقعی در خصوص آزادی لیلا، امکان اطلاع رسانی از خانواده سلب شد. بنابراین از طریق رسانه ها درخواست می کنم مقامات قضایی و اطلاعاتی در خصوص عملکردشان پاسخگو باشند.»  فاطمه حقیقت جو، از جمله نمایندگان مجلس ششم بود که در اعتراض به روند ناصواب نهادهای انتصابی و برگزاری انتخابات ۸۲ استعفا کرد. فاطمه حقیقت جو در سال ۱۳۸۰ در دادگاهی به ریاست سعید مرتضوی به ۲۰ ماه زندان محکوم شد که بعدا به ۱۷ ماه کاهش یافت.  این نماینده سابق مجلس در سال ۱۳۸۴ از ایران خارج شده و اکنون به عنوان پژوهشگر مرکز زنان در سیاست و سیاستگذاری دانشگاه آمریکایی هاروارد مشغول کار است.  روشن نیست بازداشت لیلا حقیقت جو تا چه حد با فعالیت های خواهرش مربوط باشد. رسانه های اصولگرا و نزدیک به محافل امنیتی در ایران،  فاطمه حقیقت جو را از عناصر رادیکال و برانداز معرفی می کنند.در ۶۵مین روز اعتصاب غذای علی شریعتی در زندان اوین، هشتگ () در توئیتر ترند جهانی شد. این فعال مدنی در اعتراض به ۵ سال محکومیت و شرایط حبس خود اعتصاب غذا کرده است.پس از کارزارهای موفقی که کاربران توئیتر برای آزادی امید کوکبی و آرش صادقی به راه انداختند، هشتگ آزادی علی شریعتی ترند جهانی این شبکه اجتماعی شد. این فعال مدنی از ۱۴ آبان و پس از نوشتن نامه ای به حسن روحانی، در اعتراض به بازداشت خود اعتصاب غذا کرده است.  او در دهم آبان برای سپری کردن حکم ۵ سال حبس تعزیری بازداشت و به بند هشت زندان اولین منتقل شد.  علی شریعتی به اتهام مشارکت در تجمع اعتراض به اسیدپاشی در برابر مجلس، به اتهاماتی مانند تبانی و تبلیغ علیه نظام، توهین به رهبری، توهین به رئیس جمهوری و نگاهداری ماهواره در شهریور ۹۴ به ۱۲ سال و ۹ ماه حبس تعزیزی محکوم شد که این میزان در دادگاه تجدیدنظر به ۵ سال کاهش یافت. او دو مرتبه دیگر، در بهمن ۹۳ و ۸۹  نیز زندانی بوده است.  علی شریعتی که از حامیان دولت حسن روحانی است، در نامه خود به رئیس جمهوری از جمله نوشته است: «متأسفانه اقدامات حمایتی ما از دولت تدبیر و امید به مذاق پرونده سازان امنیتی خوش نیامد و صرفاً برای برخورد و مأیوس نمودن یاران جوانتان، ما را دستگیر و پس از بازداشت در بندهای امنیتی ۲۰۹ و دو الف، با فهرست بلندبالایی از اتهامات امنیتی و سیاسی باورنکردنی و کذب و ساختن کوه از کاه، راهی دادگاه انقلاب کردند.»  او در جریان اعتصاب غذا چند مرتبه بیهوش شده است.  بیشتر بخوانید: نتیجه دیدار نمایندگان مجلس با مقامات قضایی در مورد آرش صادقی و علی شریعتی  طرح موضوع زندانیان سیاسی و اعتصاب غذای آنها در شبکه های مجازی، واکنش قابل ملاحظه ای را نزد افکار عمومی و حتی نمایندگان مجلس در پی داشته است.  سخنگوی فراکسیون امید از نتیجه دیدار نمایندگان این فراکسیون با مسئولان دادگاه انقلاب در مورد پرونده آرش صادقی و علی شریعتی سخن گفت. عفو بین الملل هم بیانیه ای در حمایت از این زندانیان در اعتصاب صادر کرد.  علی مطهری، نماینده تهران در اینستاگرام خواستار رسیدگی قوه قضاییه به مسئله علی شریعی شده و نوشته است: «علی شریعتی که مهم ترین اتهامش پیگیری پرونده اسیدپاشی اصفهان در اجتماع مقابل مجلس شورای اسلامی است، ۶۵ روز است که در حال اعتصاب غذا در اعتراض به حکم پنج سال حبس خود است.»  امیر رشیدی، پژوهشگر دسترسی و امنیت اینترنت ساکن نیویورک به دویچه وله فارسی گفته است که استفاده از توییتر برای کمپین های مختلف در ایران تازگی دارد و برخلاف آنکه حوادث سال ۱۳۸۸ به این شبکه اجتماعی نسبت داده می شد اما هیچ ترند جهانی در آن زمان وجود نداشت.  به باور این کارشناس ترندهای جهانی از ایران در توییتر مساله جدیدی است و نسل تازه ای امروز به خصوص در توییتر فعال است که حتی شامل نیروهای دست راستی و روحانیون هم می شود.سخنگوی قوه قضاییه سخنان رئیس جمهور درباره لزوم شفاف‌سازی دخل و خرج دولت و قوه قضاییه را شفاف‌نمایی خواند و گفت در برخی موارد موضوع انتخابات که پیش می‌آید برخی از بحث شفافیت استفاده ابزاری می‌کنند.غلامحسین محسنی اژه ای، سخنگوی قوه قضاییه، روز چهارشنبه (۱۵ دی ۴ ژانویه) به توییت حسن روحانی، رئیس جمهور، درباره فساد اقتصادی پاسخ داد. اژه ای گفت: «اگر می خواهیم صحبت از شفافیت کنیم فریبکاری نکنیم.»  اژه ای افزود: «این روزها مطلبی را می شنویم که از یک جهت بسیار خوب است و از جهت دیگر برخورد ابزاری می شود. می گویند باید شفاف باشد خب این بسیار خوب است؛ اما در برخی موارد شفافیت با شفافیت نمایی فرق دارد. انتخابات که پیش می آید برخی شفاف نمایی می کنند و از بحث شفافیت استفاده ابزاری می کنند.»  سخنان روز چهارشنبه محسنی اژه ای، ادامه ی دور تازه ی جدال لفظی تند میان دولت حسن روحانی و قوه قضاییه به ریاست صادق لاریجانی است. این جدال ابتدا از سخنان روحانی در نشست جامعه نظارت و بازرسی دولت در روز چهارشنبه ۸ دی درباره فساد اقتصادی شروع شد.  حسن روحانی در این نشست گفت: «چرا با این همه دستگاه نظارتی در کشور باز هم شاهد تخلفات بزرگ هستیم و می بینیم، چگونه می شود یک تخلف عظیم و بزرگ حدود ۳ میلیارد دلار در دولت قبل اتفاق بیفتد. این همه دستگاه نظارتی بودند دیگر، کدام یکی نظارتش دقیق نبوده؟ یا قوانین و مقررات نظارتی ما اشکال دارد و یا افرادی که مسئولیت های نظارت را برعهده دارند دارای اشکال هستند.»  بابک زنجانی به کجا وصل بود؟  رئیس جمهور افزود: «مگر یک نفر خودش به تنهایی می تواند ۳ میلیارد دلار به جیب بزند. به کجا وصل بوده؟ چه کسانی به او کمک کردند؟ شریک ها چه کسانی بودند؟ در چه رده هایی بودند؟ چگونه نفت در اختیار فرد قرار گرفته؟ چگونه اموال در اختیار یک فرد قرار گرفته؟ چگونه میلیاردها دلار و صد ها میلیون دلار غیر از نفت، پول در اختیار او قرار گرفته؟»  بیشتر بخوانید: حکم اعدام بابک زنجانی تایید شد  روحانی در ادامه با اشاره به حکمی که دادگاه درباره بابک زنجانی داده گفت: «به هر حال قاضی مربوطه و دستگاه قضایی رسیدگی و بررسی کرده و به حکمی رسیده است اما سوال مردم همچنان باقی است. حالا یک فردی اعدام شود خیلی خب اعدام شد. پول چی شد؟ پولی که در اختیار این آقا بود چی شد و کجا رفت؟ چه کسانی موثر بودند و نقش داشتند.»  رئیس جمهور ادامه داد: «بنده از آغاز این پرونده پیشنهاد کردم این فرد به جای اینکه مستقیم در اختیار دستگاه قضا قرار بگیرد در اختیار وزارت اطلاعات قرار بگیرد تا اطلاعات این موضوع کاملا آشکار شود و پرونده پخته شود بعد در اختیار دستگاه قضا قرار بگیرد. حالا به هر دلیلی این نظر عملی نشد، انتظار مردم چیست؟ انتظار مردم این است که ماجرا برای مردم روشن شود، مردم سوالاتی دارند، سوال مردم باید پاسخ داده شود.»  این بحث روحانی در دیدار او با اعضای کمیسیون برنامه و بودجه مجلس (سه شنبه ۱۴ دی) نیز ادامه یافت. او گفت: «لازمه مشارکت مردم در فعالیت های اقتصادی و سیاسی جامعه شفافیت اطلاعات است. اگر مردم ببینند که آنچه به حقوق مردم مربوط می شود بدون ابهام و پرده پوشی به اطلاع آنها می رسد، با اعتماد و دلگرمی بیشتر، برای پیشرفت کشور و حمایت از نظام تلاش می کنند. اگر در موردی خیانت به بیت المال صورت گرفته است، باید به سوالات مردم پاسخ داده شود.»  روحانی افزود: «در پرونده بابک زنجانی و همکارانش که حدود ۲٫۷ میلیارد دلار از بیت المال به یغما رفته – و اکنون با سود متعلقه به بیش از ۳٫۵ میلیارد دلار رسیده است – حق مردم است که بدانند در مورد این حجم عظیم از اموال متعلق به مردم چه کسانی و چگونه تصمیم گرفته اند و این حجم عظیم پول چگونه در اختیار یک فرد قرار گرفته و این اموال الان کجاست؟»  واکنش لاریجانی و پاسخ روحانی در توییتر  مخاطب اصلی این سخنان روحانی قوه قضاییه بود و به همین دلیل با واکنش تند و غیرعادی صادق لاریجانی، رئیس قوه قضاییه مواجه شد، تا جایی که لاریجانی حتی تهدید کرد می تواند اطرافیان رئیس جمهور را بازداشت کند، زیرا به گفته او بابک زنجانی اعتراف کرده، میلیاردها دلار به ستاد انتخاباتی روحانی در انتخابات سال ۱۳۹۲ کمک کرده است.  بیشتر بخوانید: چرا عوامل دولتی پشت پرده فساد اقتصادی زنجانی افشا نمی شوند؟  صادق لایجانی در پاسخ روحانی گفت: «ما اتفاقاً دنبال شفافیت هستیم و می فرمایند مردم باید بدانند پول ها کجا هزینه شده است؟ اتفاقاً ما هم دنبال همین هستیم که معلوم شود پول ها کجا خرج شده است؟ پول های نهاد ریاست جمهوری کجا خرج می شود؟»  رئیس قوه قضاییه افزود: «ما حرفی نداریم که هم در قوه قضائیه و هم در نهاد ریاست جمهوری معلوم شود که این تجهیزات بسیار فنی مربوط به امنیتی را بدون اطلاع نیروهای امنیتی به داخل ریاست جمهوری بردند، با اجازه که بوده است؟ به چه وجهی بوده است؟ پولش از کجا آمده است؟ عین همین حرف ها را در قوه قضائیه هم قبول داریم و هر آنچه که در اینجا رخ می دهد در جای دیگر هم آشکار شود. منتها حرفهای تبلیغاتی نزنیم.»  ساعاتی پس از انتشار سخنان تند رئیس قوه قضاییه، حسن روحانی در دو توییت جداگانه اما هم ز مان (سه شنبه ۱۴ دی) نوشت: «دولت حاضر است با تشکیل سامانه ای، تمام دخل و خرج و حساب هایش را روشن کند و در مقابل انتظار است قوه قضاییه نیز همه حساب های خود را روشن نماید. هر دستگاه باید در حیطۀ اختیارات و وظایف خود عمل کند و به افکار عمومی پاسخگو باشد. با فرافکنی و بی تدبیری، منافع مردم حراست نمی شود.»در پى انتقادات سرمربى تيم پرسپوليس برانكو ايوانكويچ از كارلوس كى‌روش سرمربى تيم ملى فوتبال ايران، كى‌روش ٧ بازيكن ملى‌پوش پرسپوليس را در دومين روز اردوى تيم ملى فوتبال ايران در دوبى به تهران بازگرداند.تيم ملى فوتبال ايران كه اردوى هشت روزه آماده سازى خود را با ٢٥ بازيكن از روز دوشنبه ١٣ دى در دوبى آغاز كرده است، از روز سه شنبه ١٤ دى با بازگشت ۷ بازيكن پرسپوليسى خود به تهران، تمرينات خود را ادامه مى دهد.  بازيكنان تيم فوتبال پرسپوليس تهران جلال حسینی، علیرضا بیرانوند، محمد انصاری، رامین رضاییان، کمال کامیابی نیا، وحید امیری و مهدی طارمی که به همراه تیم ملی راهی امارات شده بودند، به تصميم كارلوس كى روش به تهران برگشتند.  اوج نزاع كى روش با ايوانكويچ  تصميم غيرمنتظره سرمربى تيم ملى فوتبال ايران به علت انتقادات اخير برانكو ايوانكويچ از كى روش است.  سرمربى تيم پرسپوليس در اظهارات اخير خود مدعى شده بود كه چنانچه تيم وى در كورس قهرمانى ليگ برتر فوتبال باشگاه هاى ايران و همچنين مسابقات ليگ قهرمانان باشگاه هاى آسيا ناكام شود، مقصر اصلى آن سرمربى تيم ملى فوتبال ايران خواهد بود. علت آن نيز، به گفته ايوانكويچ، آشفتگى نظم تمرينات تيم پرسپوليس با دعوت بازيكنان اين تيم به اردوى تيم ملى از سوى كى روش است.  بیشتر بخوانید: اردوى تيم ملى فوتبال ايران در دوبى  اختلافات ايوانكويچ با كى روش پيشينه درازى دارد. اظهارات كى روش مبنى بر موفق ترين زمان عملكرد تيم ملى فوتبال ايران در تاريخ در طول فعاليت ٦ ساله وى، منجر به واكنش هاى ايوانكويچ شده بود.  برانكو ايوانكويچ ميان سال هاى ٢٠٠٢ تا ٢٠٠٦ ميلادى سرمربى گرى تيم ملى فوتبال ايران را به عهده داشت و با اين تيم به جام جهانى ٢٠٠٦ آلمان صعود كرده بود.جنگ گازی ترکمنستان و ایران این بار هم با شروع زمستان آغاز شد. ترکمنستان با بروز سرما شیر گاز را به روی ایران بست. بحران گازی اکنون به بالاترین سطح مملکتی کشیده شده و سرو صدای زیادی به پا کرده است.روز یکشنبه (اول ژانویه ۱۲ دی) شرکت ترکمن گاز برای دومین بار بعد از ۹ سال صادرات گاز به ایران را به خاطر عدم پرداخت یک میلیارد و ۸۰۰ میلیون دلار بدهی ایران قطع کرد. بر اساس قراردادی که از ٢٠ سال پیش بین شرکت ملی گاز ایران و شرکت ترکمن گاز امضا شده، بخشی از گاز مصرفی مناطق شمالی ایران با واردات از ترکمنستان تأمین می شود.  رسانه های ترکمنستان خبر قطع گاز این کشور به ایران را منتشر نکردند و درباره این حادثه تاکنون سکوت کرده اند. برخلاف آن رسانه های ایران با جنجال زیادی این مسئله اقتصادی را به یک موضوع سیاسی تبدیل کرده اند. مناقشه یا جنگ گازی همسایه شمالی که گاز استان های گلستان، مازندران، خراسان جنوبی و تا حدی گیلان را هم توسط دو خط لوله خود تامین می کند اکنون به سطح کلان مملکتی رسیده است.  بیشتر بخوانید:ترکمنستان بار دیگر ارسال گاز به ایران را متوقف کرد   شرکت ملی گاز، وزیر نفت، معاون رئیس جمهور و مجمع نمایندگان شمال به سرعت واکنش نشان دادند. پایگاه اطلاع رسانی وزارت نیرو گزارش داده است که گاز ۴ نیروگاه در شمال ایران برای مدیریت تامین گاز خانگی قطع شده است. اسحاق جهانگیری، معاون اول رئیس جمهوری، با صدور بخشنامه ای به همه وزارتخانهها، سازمانها، مؤسسهها و شرکتهای دولتی، نهادهای انقلاب اسلامی و استانداریهای سراسر کشور، رعایت اعتدال در مصرف گاز را خواستار شد.  وزارت امور خارجه ترکمنستان هم پس از ۲ روز قطع گاز روز سه شنبه (۳ ژانویه) با صدور بیانیه مطبوعاتی دلیل اصلی قطع صدور گاز از کشورش را عدم پرداخت بدهی از طرف ایران اعلام کرد و شرکت ملی گاز ایران را مقصر دانست. وزارت امور خارجه ترکمنستان تلاش بر سر سیاسی کردن قطع گاز ترکمنستان را اقدام غیر دوستانه توصیف کرده است.  قطع گاز یک مشکل اقتصادی است نه سیاسی  لطیف ایزدی، روزنامه نگار و مدیر مسئول تارنمای اولکامیز در استان گلستان به دویچه وله (فارسی) می گوید: مسئله ای که بین ایران و ترکمنستان به وجود آمده یک موضوع تجاریاقتصادی است و جنبه سیاسی ندارد. آقای ایزدی تاکید می کند ایران هم برق خود را به عراق قطع کرد و این موضوع صرفا اقتصادی بوده و رسانه ای و سیاسی نشده است.  این کارشناس محلی در قیاس با ۹ سال پیش که گاز ترکمنستان برای اولین بار در سال ۱۳۸۶قطع شده بود، وضعیت کنونی را چنین توصیف می کند: «امسال هوا در قیاس با ۹ سال پیش کمی گرم تر است و فعلا گاز خانگی مثل قبل وجود دارد. مصرف گاز مایع هم بیشتر شده است. دولت مردم را به صرفه جویی تشویق می کند و برخی کمپین ها هم در شبکه های مجازی به وجود آمده است که شهروندان را به  صرفه جویی در مصرف گاز تشویق می کنند.»  نگرانی مردم استان های شمالی  ایران داری دومین ذخیره گازی دنیاست با این وجود مجبور شده از همسایه شمالی گاز وارد بکند. علی اصغر یوسف نژاد، عضو هیئت رئیسه مجلس و نماینده ساری، می گوید که قطع گاز ترکمنستان تبعات ناخوشایندی برای مصرف کنندگان خانگی به وجود خواهد آورد. او تاکید می کند: «داشتن مشکل در تأمین گاز مردم در کشور ما که بر ذخائر بی نظیر نفت و گاز قرار دارد شرم آور است و دلیل آن ضعف های زیرساختی است که در کمترین زمان باید رفع شود.»  بیشتر بخوانید:مردم از قطع گاز می گویند و مسئولان از صدور آن   کارشناسان امور گاز می گویند که چاه های اصلی گاز ایران در جنوب کشور واقع شده و برای انتقال آن نیاز به احداث خط لوله ۵ هزار کیلومتری دارد. طبق برآورد کارشناسان ساخت چنین خط لوله ای مقرون به صرفه نیست.  ترکمنستان و خزانه خالی   یک کارشناس گازپروم  که نخواست نامش فاش شود در گفت وگو با دویچه وله گفت که تبعات قطع صدور گاز به ایران بیشتر به ضرر ترکمنستان است؛ او تاکید کرد: «در خزانه دولت ترکمنستان پول نیست و نیاز شدیدی به دلار دارد. روسیه گاز ترکمنستان را نمی خرد. چین هم بابت گازی که می خرد وام ۸ میلیارد دلاری پرداخت کرده و این مبلغ مصرف شده است. از طرفی قیمت نفت به شدت کاهش یافته و در نتیجه نرخ گاز افت پیدا کرده است. اگر قطع گاز ترکمنستان به ایران ادامه یابد بر وضعیت اقتصادی ترکمنستان تاثیر منفی خواهد گذاشت. بخش اصلی بودجه ترکمنستان از طریق فروش برق، صادرات نفت و گاز تامین می شود.»  به نظر این کارشناس مشکل اصلی ترکمنستان و ایران تعیین نرخ گاز صادراتی به ایران است و تنها راه حل جنگ گازی مذاکره طرفین است. او ولی به این هم اشاره می کند که مذاکره با طرف ایرانی بسیار مشکل است. کارشناس گازپروم یادآور می شود: «من بارها از مقامات ترکمنستان شنیدم که گفتند تا صبح با مقامات ایرانی مذاکره کردند و اگر به نتیجه ای هم رسیدند نهایتا رضایت رهبر ایران را هم باید کسب می کردند. اگر خامنه ای اجازه بدهد مشکل حل می شود و تصمیم نهایی دست وزیر یا معاون او نیست، بلکه باید در سطح عالی مملکتی حل شود. در سطح پائین مذاکره انجام می شود و نهایتا باید رهبر ایران چراغ سبز نشان دهد.»  واکنش ایران اشتباه است  برخی از کارشناسان محلی که در امور گاز تحقیق می کنند از جمله دالغا خاتین اوغلو، مدیر اخبار ایران بخش انگلیسی خبرگزاری ترند آذربایجان اوغلو می گویند: «ایران با گذشت ۹ سال هنوز نه تنها بدهی گازی خود به ترکمنستان را پرداخت نکرده، حتی مذاکرات جدی نیز برای نحوه پرداخت بدهی انجام نشده است. در ماه اوت ۲۰۱۶ طی دیداری که با امیرحسین زمانی نیا در باکو داشتم، ایشان می گفت که رقم بدهی دقیقا مشخص نیست و رقمی حول ۶۰۰ میلیون تا یک و نیم میلیارد دلار حتی بالاتر می تواند باشد که باید دو طرف پیرامون این موضوع مذاکره کنند. به عبارتی، تا همین تابستان، ایران به صورت جدی با ترکمنستان مذاکره نکرده بود.»  به گفته خاتین اوغلو قیمت گاز ترکمنستان به ایران حدود ۳۶۰ دلار بوده که رقم معقولی بوده است.  جایگزینی برای گاز ترکمنستان  خاتین اوغلو همچنین تاکید می کند که ایران تنها یک میدان عمده گازی با یک پالایشگاه در منطقه خانگیران دارد که به همراه تجهیزات انتقال گاز از جنوب به شمال شرق، روی هم تنها ۶۰ درصد از گاز مورد نیاز استان خراستان، سمنان، مازندران و برخی مناطق دیگر را تامین می کند.  به گفته این کارشناس اگر زمستان سردی در پیش رو نباشد، ایران می تواند با قطع گاز پتروشیمی خراسان، جایگزین کردن سوخت گاز نیروگاه های شمال شرق با نفت کوره و گازوئیل و دعوت مردم به صرفه جویی این زمستان را سر کند. برای سال های آینده نیز همین کاررا انجام دهد تا نهایتا پروژه خط لوله سراسری یازدهم را به ارزش ۴ و نیم میلیارد دلار راه اندازی کند. به گفته خاتین اوغلو این پروژه یک دهه است که تعریف شده، اما هنوز آغاز نشده است.  مدیر اخبار ایران بخش انگلیسی خبرگزاری ترند در پایان صحبت های خود نتیجه می گیرد که ایران بایستی طی سال های گذشته موضوع بدهی خود به همسایه شمالی را با جدیت دنبال می کرد. قطع گاز ترکمنستان اکنون ریسک بزرگی برای ایران به حساب می آید.  ارجاع پرونده گازی به دیوان داوری  به گفته برخی دیگر از کارشناسان ادامه بحران گازی ایران و ترکمنستان به ضرر هر دو کشور است و حتی ارجاع پرونده به دیوان داوری هم کمکی به وضعیت فعلی نخواهد کرد.  امید شکری کله سر، کارشناس انرژی در واشنگتن در این رابطه به دویچه وله (فارسی) می گوید ارجاع پرونده گازی به دیوان داوری بین المللی در شرایط کنونی نمی تواند مشکل تامین گاز در استان های شمالی را برطرف کند و ادامه مذاکرات تا رسیدن به چارچوب مورد قبول هر دو طرف بهترین راه برای حل اختلاف قیمت گاز وارداتی از ترکمنستان است.یک شهروند پاکستانی مقیم آلمان به اتهام خبرچینی از رئیس سابق انجمن آلماناسرائیل برای جمهوری اسلامی، در برلین دادگاهی می‌شود. دادستانی فدرال آلمان پیشتر علیه این متهم ۳۱ ساله اعلام جرم کرده بود.پرونده جاسوسی یک شهروند پاکستانی از میانه دسامبر ۲۰۱۶ در دادستانی فدرال آلمان در کارلسروهه به جریان افتاده است. دادگاهی در برلین فرد مظنون را محاکمه خواهد کرد.  به گزارش خبرگزاری آلمان، این پاکستانی ۳۱ ساله، دستکم یک سال در خدمت واحدهای اطلاعاتی جمهوری اسلامی بوده و متهم است به خبرچینی از راینهودلد روبه، رئیس سابق انجمن آلمان  اسرائیل و اطرافیان او. این فرد در مورد استاد یک مدرسه عالی اقتصاد در پاریس نیز جاسوسی  کرده است.   متهم ۳۱ ساله اوایل ژوئیه ۲۰۱۶ در شهر برمن دستگیر شده و از آن زمان تا کنون تحت بازجویی قرار دارد.  گفته شده که متهم به ازای دریافت پول اقدام به جاسوسی کرده است. در خبرهای تازه نامی از متهم به میان نیامده اما دادستانی فدرال آلمان و هنگام انتشار خبر دستگیری اش در ۵ ژوئیه ۲۰۱۶ (۱۵تیر) او را سید مصطفی ح معرفی کرده بود.  راینهولد روبه، آن زمان در مصاحبه با روزنامه آلمانی بیلد گفته بود: «من همیشه به وضوح نظر خود را در ارتباط با رژیم ایران بیان کرده ام.» او افزوده بود که این اقدام نشانگر آن است که ایران نظرهای انتقادی را زیر فشار قرار می دهد.  اگر اتهام مصطفی ح محرز شود، تا ۵ سال حبس در انتظار او خواهد بود.به گفته‌ی معاون سازمان مدیریت بحران، آنفولانزای پرندگان دست‌کم در ده استان ایران مشاهده شده و تلفات پرندگان در استان‌های آذربایجان شرقی، تهران، مرکزی و قم بیشتر بوده است.مرتضی اکبرپور، معاون امور آمادگی و مقابله سازمان مدیریت بحران، می گوید در حال حاضر استان های مازندران، آذربایجان شرقی، آذربایجان غربی، تهران، قزوین قم و مرکزی از جمله استان های درگیر آنفولانزای پرندگان هستند.  او سه شنبه، ۱۴ دی ماه به خبرگزاری ایلنا گفت: «در مجموع ۱۰ ۱۲ استان با این رخداد مواجه هستند که برای مقابله با این بحران، ساز و کار مناسب تعریف شده است.»  مهدی خلج، رئیس سازمان دامپزشکی، روز ۵ دی ماه گفته بود که بعد از شیوع ویروس آنفلوانزای فوق حاد پرندگان در استان های تهران و کرج وجود این ویروس در استان های قزوین و گلستان و در دو تالاب میانکاله و میغان هم گزارش شده است.  او همچنین خاطر نشان کرد: «ویروس آنفلوانزا در استان های تهران، کرمانشاه و قم با تلاش ادارات دامپزشکی، استاندارها و پرورش دهندگان طیور مهار شده است.»  بیشتر بخوانید: پرندگان مهاجر چگونه ويروس  را منتشر كرده اند؟  شیوع آنفولانزا در چند مرغداری  با توجه به اظهارات امروز معاون سازمان مدیریت بحران ظاهرا دو استان تهران و قم همچنان درگیر بحران آنفولانزای پرندگان هستند.  پرندگان مهاجر عامل اصلی انتقال ویروس آنفولانزای فوق حاد پرندگان محسوب می شوند. به همین دلیل فعالیت ها برای کنترل این بحران در تلاب ها و آب بندها متمرکز است.  رئیس سازمان دامپزشکی به ایلنا گفته است: «در کشور ما تنوع طیور بومی زیاد است و با وجود ۱۰۰ مرکز عرضه پرنده زنده، صید غیرمجاز پرندگان وحشی و تراکم بالای مراکز صنعتی پرورش مرغ مدیریت و کنترل دقیق تری باید برای جلوگیری از انتشار بیماری آنفلوانزای فوق حاد پرندگان انجام شود.»  بر اساس گزارش بازرسان سازمان دامپزشکی آنفولانزای پرندگان در یک واحد مرغداری در قزوین و یک واحد در استان گلستان مشاهده شده است.  معاون سازمان مدیریت بحران درباره خسارت وارد شده به این واحدها گفته است «با توجه به اینکه مرغداری ها تحت پوشش بیمه هستند، خسارات از سوی بیمه پرداخت می شود که البته هنوز هم میزان خسارت مشخص نیست.»  او افزود تا کنون هیچ موردی از سرایت آنفولانزای پرندگان به انسان گزارش نشده است.به زودی ده‌ها شرکت خارجی در پروژه‌های اکتشاف و بهره‌برداری از میدان‌های نفت و گاز ایران مشارکت خواهند کرد. توتال، گازپروم، انی، شل، شلومبرگر و کمپانی‌هایی از کره‌جنوبی، چین، ژاپن و مالزی در این فهرست قرار دارند.۲۹ شرکت اروپایی و آسیایی در طرح های استخراج و اکتشاف میادین گازی و نفتی ایران همکاری خواهند کرد. توتال از فرانسه، گازپروم و لوکویل از روسیه، انی از ایتالیا، شل و شلومبرگر از هلند در میان این کمپانی ها هستند. اتریش، چین، ژاپن، کره جنوبی و مالزی نیز در لیست شرکای مناقصه قرار دارند.  دیان او از نروژ، وینترسهل از آلمان، اینپکس ژاپن و مرسک دانمارک از دیگر شرکت هایی هستند که در این مناقصه پذیرفته شده اند. وزارت نفت ایران اعلام کرده که مفاد و جزئیات این مناقصه به زودی منتشر خواهد شد.  پایگاه اطلاع رسانی وزارت نفت ایران می نویسد که ۶۰ کمپانی برای این مناقصه درخواست داده بودند. در اطلاعیه وزارت نفت برای فراخوان به این مناقصه آمده بود: «آن دسته از شرکت های بین المللی می توانند در مناقصه های نفتی ما شرکت کنند که در وهله نخست در زمره شرکت های اکتشاف و تولید (;) یا شرکت های بین المللی نفتی () بوده و افزون بر آن، به طور حتم رتبه اعتباری یکی از سه سازمان معتبر فیچ، استاندارد اندپورز و مودی را در اختیار داشته باشند.»  بازگشت شرکت های خارجی و چندملیتی به صنعت و اقتصاد ایران مدیون توافق هسته ای است. با این توافق بخش بزرگی از تحریم ها علیه جمهوری اسلامی ملغی شدند.  هماینک بسیاری از کمپانی های حوزه انرژی، توافق نامه هایی با ایران امضا کرده اند. به طور نمونه، توتال قرار است اتمام  فاز ۱۱ پروژه توسعه حوزه گازی پارس جنوبی را به عهده گیرد. موافقت نامه ی اصولی توسعه این فاز به ارزش تقریبی ۴.۸ میلیارد دلار بین کنسرسیومی متشکل از سه شرکت دولتی پتروپارس ایران، توتال فرانسه و  چین در پاییز ۱۳۹۵ امضا شد.  بیژن زنگنه وزیر نفت ایران در حاشیه امضای این موافقت نامه ها، سپردن کار پروژه های گاز و نفت به شرکت های خارجی را به دلیل فقدان سرمایه و تکنولوژی در ایران ضروری شمرد.  در ۲۳ آذر ۱۳۹۵ نیز با حضور بیژن زنگنه، وزیر نفت ایران و الکساندر نواک، وزیر انرژی روسیه، تفاهم نامه همکاری شرکت ملی نفت ایران و شرکت گازپروم نفتروسیه به امضا رسید.  شرکت چندملیتی  در اتریش هم بعد از توافق هسته ای و لغو پاره ای تحریم ها، معامله با ایران را از سر گرفته است. در ماه مه ۲۰۱۶، قراردادی برای اکتشاف حوزه های نفت و گاز بین این کمپانی و ایران امضا شد.  علی کاردر، مدیرعامل شرکت ملی نفت ایران، پیش تر اعلام کرده بود که انتخابهای سختگیرانه و دقیق در دستور کار این شرکت قرار داشته است. هدف از این مناقصه، افزایش ضریب بازیافت و بهره برداری بهینه از میدان های قدیمی نفت و گاز ایران عنوان شده است.آرش صادقی پس از ۷۰ روز به اعتصاب غذای خود پایان داد. بنابر گزارش‌ها گلرخ ابراهیمی ایرایی، همسر صادقی با سپردن یک وثیقه ۶۰۰ میلیون تومانی به طور موقت آزاد شده است.به گزارش خبرگزاری هرانا، ارگان خبری مجموعه فعالان حقوق بشر در ایران، آرش صادقی پس از خاتمه دادن به اعتصاب غذای خود، با تزریق سرم تحت درمان قرار گرفته است.  هرانا می نویسد همسر صادقی، دوشنبه ( ۱۳ دی ماه ۳ ژانویه) با سپردن وثیقه از زندان اوین آزاد شده است. روز گذشته عده ای برای اعتراض به ادامه بازداشت صادقی و همسرش گلرخ ابراهیمی ایرایی جلوی زندان اوین تجمع کرده بودند.  امیر رئیسیان، وکیل آرش صادقی شنبه (۱۱ دی) اعلام کرد: «امروز از سوی دادستانی تماسی گرفته شد و خواسته شد فردا با تودیع وثیقه، امکان آزادی آرش صادقی و گلرخ ایرایی فراهم شود.»  تا کنون گزارشی درباره موافقت با مرخصی صادقی و آزادی احتمالی یا انتقال او به بیمارستان منتشر نشده است.  بیشتر بخوانید:نتیجه دیدار نمایندگان مجلس با مقامات قضایی در مورد آرش صادقی و علی شریعتی  آرش صادقی در دادگاه انقلاب به اتهام اجتماع و تبانی علیه امنیت داخلی، توهین به رهبری، تشکیل گروه های غیرقانونی و تبلیغ علیه نظام به ۱۵ سال حبس تعزیری و ۴ سال حبس تعلیقی محکوم شده است.   او از روز ۱۸ خرداد ۱۳۹۵ تا کنون در زندان اوین به سر می برد. گلرخ ابراهیمی ایرایی، نیز که به شش سال زندان محکوم شده سوم آبان امسال به زندان اوین منتقل شد.  در فضای مجازی کارزار وسیعی در حمایت از این دو نفر و دیگر زندانیان سیاسی ایران به راه افتاده است. علی شریعتی، یکی دیگر از زندانیان سیاسی است که از حدود دو ماه پیش دست به اعتصاب غذا زده و روز ۵ دی ماه پس از وخیم شدن حالش به بیمارستان منتقل شد.  او به علت شرکت در تجمع اعتراضی علیه اسیدپاشی به زنان اصفهان در مقابل مجلس، دستگیر و به اتها م هایی نظیر تبلیغ علیه نظام به ۵ سال زندان محکوم شد.  مطهره پارسی، همسر شریعتی ۱۱ دی ماه به سایت خبری زیتون گفته بود که این زندانی سیاسی به رغم حال وخیم جسمی حاضر به خاتمه دادن به اعتصاب غذای خود نیست.اوضاع آب آشامیدنی در دمشق پایتخت سوریه روز به روز وخیم‌تر می‌شود. سازمان ملل متحد اعلام کرده است که بیش از ۵ و نیم میلیون نفر از اهالی پایتخت سوریه با کمبود آب مواجه‌اند و به آب اندکی دسترسی دارند.یان اگلند، هماهنگ کننده کمک های اضطراری سازمان ملل متحد در سوریه، روز پنجشنبه (۵ ژانویه۱۶ دی) در ژنو هشدار داد که وضعیت آب در پایتخت سوریه فاجعه بار شده است. او گفت به رغم این اوضاع اسفبار، امکان ورود نیروهای سازمان ملل به آنجا وجود ندارد.  بیشتر بخوانید: آب آشامیدنی در دمشق به دلیل مسمومیت قطع شده است  اگلند این سخنان را در ملاقات با استفان دی میستورا، فرستاده ویژه سازمان ملل در امور سوریه بیان کرد. او درباره شیوع بیماری ها در دمشق نیز خبر داد و درخواست کرد که آب این شهر دوباره تامین شود.  استفاده از آب، غذا و دارو به عنوان ابزار فشار  سازمان ملل متحد و سازمان های امدادگر قبلا نیز بارها درباره کمبود مواد غذایی و دارو در سوریه هشدار داده اند. در زمان محاصره شرق حلب نیز رژیم سوریه و حامیان آن جلوی رساندن آب آشامیدنی، غذا، تجهیزات پزشکی، دارو، برق و انرژی را به این قسمت محاصره شده شهر گرفته بودند.  بیشتر بخوانید: ایران هم با مخالفان رژیم سوریه مذاکره می کند  نماینده سازمان ملل اکنون می گوید بیش از ۵ و نیم میلیون نفر از اهالی پایتخت تنها به مقدار اندکی آب دسترسی دارند. این وضعیت به ویژه پس از ۲۲ دسامبر سال ۲۰۱۶ وخیم تر شده است. بهای آب آشامیدنی در دمشق دوبرابر شده و مواد سوختی نیز اکنون فقط در اختیار نیروگاه ها گذاشته می شود. در دمشق روزانه ۱۲ ساعت برق هست.  گروه ناظران حقوق بشرسوریه که مرکزآن در بریتانیاست گزارش دادند که نبرد سختی بین نیروهای رژیم بشاراسد و حزب الله لبنان از یک طرف و مخالفین بشاراسد از طرف دیگر در بخشی از منطقه دره برادی (وادی برادی) درگرفته است.  در میان مخالفان اسد که در دره برادی می جنگند علاوه بر ارتش آزاد سوریه که از طرف دولت های غربی و ترکیه حمایت می شود،  جبهه فتح الشام (جبهه نصرت سابق) هم حضور دارند که خارج از توافق اخیر آتش بس روسیه و ترکیه قرار گرفته اند.  دره برادی منطقه ای است که در آن چشمه اصلی تامین کننده آب دمشق قرار دارد. رژیم اسد و حامیان آن تلاش می کنند که این منطقه را به کنترل خود در آورند.  انفجار بمب در نزدیکی لاذقیه  در تازه ترین گزارش های مربوط به سوریه آمده است که روز پنجشنبه (۵ ژانویه۱۶ دی) در شهر جبله در نزدیکی لاذقیه نیز بمبی منفجر شد. در این انفجار ۹ نفر کشته و ۱۵ نفر زخمی شدند.  بنابه گزارش رسانه های دولتی سوریه این انفجار به وسیله یک خودروی بمب گذاری شده در شهر جبله صورت گرفته است.دادگاهی در ترکیه دو افسر عالی‌رتبه ارتش را به حبس ابد محکوم کرد. در راستای پیگرد همدستان کودتای نافرجام در ترکیه، دادستانی برای ۳۸۰ بازرگان و سرمایه‌دار قرار بازداشت صادر کرده است.در ترکیه دو افسر ارتش که گفته می شود در کودتای نافرجام دست داشته اند، به حبس ابد محکوم شدند.  به گزارش خبرگزاری های ترکیه برای دادگاه ثابت شده است که دو افسر یادشده در کودتای نافرجام ماه ژوئيه دست داشته و بدین ترتیب قانون اساسی ترکیه را زیر پا گذاشته اند.  در جریان پیگرد و سرکوب کودتای نافرجام ماه ژوئیه در ترکیه، برای هزاران نفر پرونده قضائی تشکیل شد که اکنون اولین احکام آن صادر می شود. محل مأموریت نظامی دو افسر یادشده استان ارزروم، در شمال شرقی کشور بوده و آنها در دادگاه مشارکت در کودتا را انکار کرده اند.  از زمان کودتای نافرجام نیمه ژوئیه سال گذشته، دولت ترکیه با شدت بیشتری علیه مخالفان خود دست به کار شده است. بیشتر مخالفان به هواداری از فتح الله گولن متهم هستند که به حال تبعید در ایالت متحده زندگی می کند و حکومت اردوغان استرداد او را تقاضا کرده است. مقامات آمریکایی با این درخواست مخالفت کرده و گفته اند مشارکت گولن در کودتای نافرجام محرز نشده است.  بیشتر بخوانید: شروع محاکمه متهمان کودتای نافرجام ترکیه در استانبول  ادامه دستگیری ها  روز پنجشنبه (۵ ژانویه) دادستانی ترکیه احکام بازداشت تازه ای صادر کرد. این بار برای ۳۸۰ بازرگان و سرمایه دار حکم جلب صادر شده که گفته می شود ۱۱۰ نفر از آنها در خارج هستند.  بنا به گزارش ها مأموران دفترها و خانه های مسکونی عده ای از این افراد را بازرسی کرده اند.  در ماه های اخیر بیش از ۴۰ هزار نفر به ظن ارتکاب تروریسم یا به اتهام همدستی در کودتای نافرجام ماه ژوئیه از کار برکنار و دستگیر شده اند.  بیشتر بخوانید: در پی کودتای نافرجام ۳۵ هزار نفر در ترکیه زندانی شده اند  هم اکنون در بسیاری از شهرهای ترکیه افراد بیشماری به اتهام همکاری با کودتاگران محاکمه می شوند.    منتقدان حکومت اردوغان، او را متهم می کنند که با دستاویز قرار دادن کودتای نافرجام به سرکوب وسیع مخالفان سیاسی خود دست زده است.ارتش عراق به حملات تازه‌ای علیه تروریست‌های داعش در موصل دست زده است. جنگ خانگی در موصل هزاران نفر را در سرمای زمستان آواره کرده است.ارتش عراق در شمال غربی کشور به حملات تازه ای علیه مواضع گروه تروریستی دولت اسلامی (داعش) دست زده است. هدف این حمله آزادسازی مناطقی در استان الأنبار است.  داعش بر بخش های بزرگی از مناطق کویری غرب عراق تسلط دارد و از این قلمرو برای ارتباط با شورشیان افراطی سوریه استفاده می کند. هدف حمله ارتش عراق، که از حمایت نیروی هوایی آمریکا برخوردار است، قطع شریان های تسلیحاتی داعش است.  داعش هم اکنون در حالت دفاعی قرار دارد. دو شهر بزرگ انبار یعنی رمادی و فلوجه بار دیگر زیر کنترل دولت مرکزی قرار گرفته اند.  در جبهه شمال پیشروی ارتشیان در کلان شهر موصل، ادامه دارد، هرچند ارتش با سرعتی کمتر از آنچه انتظار می رفت، پیش می رود.  در نیمه اکتبر سال گذشته ارتش عراق با یاری پیشمرگه های کرد و گردان های شبه نظامی شیعه حمله ای سراسری را برای بازپس گرفتن شهر موصل شروع کرد.  جنگ داخلی و آوارگان آن  در شرایطی که کشمکش ها به مرکز شهر موصل نزدیک می شود، شمار بیشتری از مردم از خانه های خود آواره می شوند.  مردمی که از بیم حملات از موصل فرار می کنند، در جاده ها علاوه بر ناامنی با کمبود آب و مواد غذایی دست و پنجه نرم می کنند.  بیشتر بخوانید: پیشروی ارتش عراق در شرق و جنوب موصل    بنا به گزارش شورای عالی پناهندگان سازمان ملل متحد، تا کنون بیش از ۱۳۲ هزار نفر آواره شده اند، اما بودجه کافی برای یاری به آنها وجود ندارد.  به گفته مارتین رنچ، سخنگوی این سازمان مدافع حقوق بشر، برای یاری به مردم موصل دستکم ۲۰۰ میلیون دلار لازم است، اما دولت ها تا کنون تنها نیمی از این مبلغ را فراهم کرده اند.  گفته می شود که حدود ۱۰۸ هزار خانواده در چادر اسکان داده شده اند، اما به خاطر سرمای شدید در وضعیت ناگواری به سر می برند.  در عراق بیش از سه میلیون نفر در شرایط جنگ داخلی آواره شده اند. آنها علاوه بر تحمل عسرت و سختی، در شرایط روحی بسیار بدی به سر می برند و بیشتر آنها به امدادهای روانی فوری نیاز دارند.ایران و ترکیه درباره شکسته‌ شدن آتش‌بس در سوریه یکدیگر را متهم می‌کنند. ترکیه از ایران خواست به گروه‌های شیعه فشار بیاورد تا آتش‌بس رعایت شود و مذاکرات صلح به شکست نینجامد. ایران در مقابل ترکیه را به فرافکنی متهم کرد.مولود چاووش اوغلو، وزیر امورخارجه ترکیه در گفت گویی با خبرگزاری دولتی آناتولی در روز چهارشنبه (۴ ژانویه۱۵ دی) هشدار داد که آتش بس سراسری در سوریه شکننده است و تا کنون موارد متعددی از نقض آن نیز مشاهده شده است.  بیشتر بخوانید: ترکیه: ایران باید به گرو ه های شیعه در سوریه فشار بیاورد  به گفته چاووش اوغلو ایران باید به مسئولیت خود به عنوان تضمین کننده آتش بس از سوی شبه نظامیان شیعه و رژیم سوریه عمل کند. وزیر خارجه ترکیه از ایران خواست که به گروه های شیعه فشار بیاورد تا آتش بس رعایت شود و مذاکرات آتی صلح به شکست نینجامد.  گفته می شود که گروه های مسلح شیعه و حزب الله که در کنار رژیم اسد علیه مخالفان می جنگند، تحت فرماندهی ایران قرار دارند. تا کنون صدها تن از نیروهای سپاه پاسداران ایران و از جمله ده ها فرمانده نظامی نیز در سوریه کشته شده اند.  پاسخ ایران به ترکیه  صحبت های وزیر امور خارجه ترکیه از طرف ایران بی پاسخ نماند. بهرام قاسمی سخنگوی وزارت امور خارجه ایران بلافاصله واکنش نشان داد و اظهارات مقامات ترک را غیرسازنده خواند. قاسمی تاکید کرد: «جمهوری اسلامی ایران بعنوان شریک روند سه جانبه مسکو، بر اجرای جدی توافقات آن تاکید دارد و از مقامات ترکیه بعنوان طرف دیگر این توافقات انتظار دارد مواضعی اتخاذ نکنند که خلاف واقعیت های موجود و تعهدات این کشور باشد.»  سخنگوی وزارت امور خارجه ایران به مقامات ترکیه توصیه کرد از اتخاذ مواضع غیرمنطبق با واقعیت ها و متهم کردن طرف های دیگر پرهیز کنند.  بیشتر بخوانید: تهدید مخالفان مسلح به لغو آتش بس در سوریه  علاالدین بروجردی، رئیس کمیسیون امنیت ملی و سیاست خارجی مجلس شورای اسلامی هم روز پنجشنبه (۵ ژانویه۱۶ دی) از ترکیه به شدت انتقاد کرد که بدون اجازه دولت سوریه وارد خاک این کشور شده است. او گفت: «همه نیروهایی که بدون اجازه و هماهنگی وارد خاک سوریه شده اند، باید خارج شوند و اجازه دهند، سوریه امنیت و آرامش خود را بازیابد.»  سرنوشت مذاکرات صلح سوریه در آستانه  انتقادات تند و به گفته برخی کارشناسان جنگ لفظی میان ایران و ترکیه تا چه حد می تواند مذاکرات صلح سوریه در آستانه (پایتخت قزاقستان) را به شکست بکشاند. آیا آن طور که وزیر خارجه ترکیه هشدار می دهد امکان شکست این نشست هست؟  حسین زمانلو کارشناس ارشد علوم سیاسی از دانشگاه حاجت تپه ترکیه در پاسخ به این پرسش دویچه وله می گوید، صحبت های وزیر خارجه ترکیه درباره نقش ایران در رقابت های مذهبی و فرقه ای و پاسخ ایران در عدم داشتن این نقش و اتهام به ترکیه در فرافکنی در قبال مسایل سوریه ، نمی تواند نشست گروه های ذینفع در آستانه را تهدید کند.  زمانلو تاکید می کند: «ترکیه و ایران به عنوان دو بازیگر مهم منطقه در این میان با روسیه همکاری خواهند نمود. عکس العمل های مختلف در این روزها از طرف دو وزارت خارجه ایران و ترکیه، بیش از اینکه صحنه تقابل دو کشور را جدی نشان دهد، خوراک داخلی رسانه ها و افکار عمومی (خصوصا ترکیه) است. به نظر من نشست آستانه برای رسیدن به اهداف مختلف در سوریه به خوبی برگزار خواهد شد.»نوام چامسکی، زبان‌شناس برجسته آمریکایی انتخاب ترامپ را تهدیدی برای بقای نوع بشر تلقی کرده است. او خطاب به جوانان گفت‌، با مشکلاتی مواجه خواهند شد که در ۲۰۰هزار سال تاریخ بشریت سابقه نداشته است.نوام چامسکی، زبا ن شناس و فیلسوف بلندآوازه آمریکایی در سخنانی در آستانه فرا رسیدن بیستمین سال تأسیس  کانال خبری دمکراسی ناو انتخاب دونالد ترامپ برای ریاست جمهوری آمریکا را خطری جدی برای بقای نوع بشر دانست.  او در این سخنان که در کلیسای تاریخی ریورساید در مانهاتن برگزار شد خطاب به جوانان حاضر در جمع گفت: «شما با مشکلاتی مواجه خواهید شد که در ۲۰۰هزار سال تاریخ بشریت هرگز سابقه نداشته است.»  نوام چامسکی، استاد بازنشسته مؤسسه تکنولوژی ماساچوست و نویسنده بیش از صد کتاب گفت، همه به ویژه جوانان برای نجات بشر از سرنوشتی تیره و تار با مشکلاتی دشوار دست و پنجه نرم خواهند کرد.  او گفت، در هشتم نوامبر ۲۰۱۶ زمانی که نتیجه انتخابات ریاست جمهوری آمریکا روشن شد با همسرش در بارسلونا در اروپا بوده است. او واکنش اروپا به نتیجه انتخابات را ناباوری، شوک و وحشت خواند.  پیامد رد برجام برای آمریکا  نوام چامسکی می گوید، انزوای آمریکا از راه هایی قابل توجه در حال افزایش است. او یکی از راه هایی که می تواند به انزوای آمریکا بینجامد را رد برجام توسط دونالد ترامپ دانست. در حالی که سایر کشورهایی که با ایران پیمان اتمی بسته اند به ویژه کشورهای اروپایی می  توانند در این توافق باقی بمانند. و این بدان معناست که آن ها تحریم های آمریکا را نادیده می گیرند و به این ترتیب آمریکا بیش از پیش منزوی خواهد شد، حتی از جانب اروپا. در چنین شرایط حتی ممکن است اروپا از تقابل با روسیه دست بردارد. خروج بریتانیا از اتحادیه اروپا (برکسیت) ممکن است به این روند کمک کند.  نامه ۳۷ دانشمند برجسته آمریکایی به ترامپ برای حفظ برجام  چامسکی درباره دیگر موارد انزوای آمریکا گفت: «شاید حیرت انگیز ترین آن ها در همین نیمکره غربی جایی که هنری استیمسون، وزیر جنگ زمان روزولت به آن می گفت منطقه کوچک ما باشد، جایی که کسی ما را در آن نمی رنجاند. اگر کسی از خط خارج شد، ما به شدت مجازاتش می کنیم، همه همان کاری را انجام می دهند که ما می خواهیم.»    اما این تصویر از نگاه چامسکی اینک از حقیقت بسیار فاصله گرفته است. در این قرن آمریکای لاتین برای اولین بار در ۵۰۰ سال اخیر خود را از امپریالیسم غرب آزاد کرده است. صندوق بین المللی پول که در اصل نهاد وابسته به وزارت خزانه داری آمریکاست به کل از آمریکای جنوبی بیرون رانده شده و دیگر هیچ پایگاه نظامی آمریکایی در آمریکای لاتین باقی نمانده است.  چامسکی ادامه داد، در سال ۲۰۱۵ آمریکا در اجلاس منطقه ای در مورد مسئله کوبا کنار گذاشته شد. این مسئله بسیار حیاتی بود و در این مورد هم نیمکره غربی و هم جهان با آمریکا مخالف بود. به همین دلیل اوباما شروع به عادی سازی روابط با کوبا کرد. این حداقل چند گام به جلو بود، اگر چه ترامپ ممکن است آن را از بین ببرد.  در آسیا نیز به گفته چامسکی روندی مشابه در حال روی دادن است. یکی از سیاست های اوباما چرخش به سوی آسیا بود که در حقیقت اقدامی برای مقابله با چین محسوب می شد. یکی از اجزای این چرخش پیمان تجاری شراکت دو سوی اقیانوس آرام بود که تلاش داشت به غیر از چین بقیه کشورهای منطقه آسیا ـ اقیانوس آرام را گرد هم بیاورد.  رد درخواست آمریکا در سازمان همکاری شانگهای  نوام چامسکی می گوید، به دلایلی به نظر می رسد که سیاست چرخش به سوی آسیا در شرف فروپاشی باشد. در عوض، پیمان دیگری به نام شراکت اقتصادی جامع منطقه که چین مطرح کرده است، در حال جذب متحدان آمریکاست، از پرو گرفته تا استرالیا و ژاپن. آمریکا احتمالا خارج از این پیمان باقی خواهد ماند، همان گونه که از بانک توسعه زیرساخت های آسیا در چین دور مانده است. اما این بانک که در حقیقت رقیبی برای بانک جهانی محسوب می شود و آمریکا از سال ها پیش با آن مخالفت کرده اکنون دارد عملا همه متحدان آمریکا، شامل بریتانیا و سایرین را به خود محلق می کند.  همزمان چین از طریق سازمان همکاری شانگهای در حال گسترش جاده ابریشم مستقر در این کشور به غرب است. سیستم کلی این سازمان جذب منابع انرژی است. این سازمان شامل روسیه با منابع سیبری، هند و پاکستان می شود. ایران از قرار به زودی به آن خواهد پیوست و احتمالا ترکیه نیز عضو آن خواهد شد. و این گسترش همه راه ها از چین به اروپا خواهد بود. آمریکا درخواست کرده که عضو ناظر این سازمان باشد اما این درخواست رد شده است. و یکی از تعهدات بزرگ سازمان همکاری شانگهای این است که در تمامی منطقه آسیای مرکزی هیچ پایگاه نظامی آمریکایی وجود نداشته باشد.  پایان دنیا  واکنش اروپا را می شد به گفته چامسکی، بر روی جلد هفته نامه اشپیگل آلمان دید: در کاریکاتور اشپیگل سر ترامپ به صورت شهاب سنگی کشیده شده بود که به سوی کره زمین پرواز می کرد، با دهانی باز و آماده بلعیدن. زیر کاریکاتور نوشته شده بود: «پایان دنیا».  در ماه نوامبر بیست و دومین کنفرانس تغییرات اقلیمی کوپ ۲۲ با حضور ۲۰۰ کشور در مراکش برگزار شد. هدف این نشست بحث در مورد چگونگی اجرای وعده هایی بود که یک سال پیش از آن در کنفرانس کوپ ۲۱ در پاریسداده شده بود؛ وعده هایی که به گفته چامسکی، مبهم بود و این ابهام نیز با آنچه که هشتم نوامبر در آمریکا رخ داد بی ارتباط نبود.  دونالد ترامپ، نامزد جمهوری خواهان در انتخابات آمریکا در مورد تأثیرات منفی تغییرات آب و هوایی ابراز تردید کرده و گفته بود، ممکن است در صورت پیروزی در انتخابات به تعهدات پاریس پایبند نباشد.  چامسکی می گوید، کنفرانس پاریس گشوده شد تا تعهداتی قابل بازبینی پدید آورد که بتوان با  آن ها برای بزرگترین مشکلی که تا کنون بشر با آن مواجه بوده و می تواند زندگی بشر را به نابودی بکشاند، یعنی تغییرات اقلیمی چاره ای اندیشید. اما آن  ها نتوانستند به این تعهدات برسند. در عوض به وعده  رسیدند و نه پیمان و یک تعهد واقعی. دلیل آن  هم جمهور ی خواهان کنگره آمریکا بودند که تعهداتی الزام آور را قبول نداشتند، بلکه خواهان چیزی بودند بسیاری ضعیف تر و سست تر.    کنفرانس مراکش در هفتم نوامبر بر پا شد تا به قول چامسکی بتواند توافق مبهم و سست پاریس را محکم تر بکند. هشتم نوامبر کارشناسان تصویری از وضعیت تغییرات اقلیمی و پیامدهای نابهنجار آن در محیط زیست و زندگی بشر ارائه کردند. نهم نوامبر کنفرانس از اساس متوقف ماند، چرا که دیگر روشن نبود آیا کشورهای ثروتمند، به ویژه نیرومندترین و توانگرترین آن ها یعنی آمریکا از این توافق بیرون خواهند رفت یا نه. این در اصل به معنای پایان کنفرانس مراکش بود. نشسست به پایان رسید و تنها توافق شد تا توافق پاریس برای دوری از سوخت های فسیلی به اجرا در بیاید. و این به گمان چامسکی، می تواند پیامی برای پایان دنیا باشد.  در این میان چین اقتدارگرا در واکنشی حیرت آور با حمایت از دوری از سوخت های فسیلی امیدی شد برای نجات از فاجعه ای قریب الوقوع.  چامسکی می گوید، بشر در آینده ای نزدیک عواقب شکست برای در پیش گرفتن راهی جدید در موضوع اقلیم را در پیامدهایی به مراتب خطرناک تر خواهد دید. مثلا در بنگلادش در طول چند سال ده ها میلیون نفر از دشت های کم ارتفاع ساحلی خواهند گریخت، چرا که ذوب یخچال های عظیم قطبی سرعتی بیش از پیش گرفته و سطح آب دشت های ساحلی را بالا می آورد.  بحران های تازه پناهجویی  در این صورت شاهد بحران جدید پناهجویی خواهیم بود که بیش از آن که بحران پناهجویی باشد بحران اخلاقی غرب است. به همین دلیل است که دانشمندان برجسته آب و هوایی در بنگلادش می گویند، این پناهجویان باید حق رفتن به کشورهایی را داشته باشند که بیشترین تولید گازهای گلخانه ای را دارند. میلیون ها نفر باید توانایی آمدن به ایالات متحده و دیگر کشورهای ثروتمندی را داشته باشند که برای رشد رفاه خود عصری جدید را در زمین شناسی آفریدند که شاید پایان زندگی همه گونه ها باشد.  جنگ هسته ای بر سر آب  چامسکی تصویری از این تغییرات احتمالی ارائه می دهد: آسیای جنوبی که الان هم دمای آن برای تهیدستان غیر قابل تحمل است گرم تر می شود. ذوب یخچال های طبیعی هیمالیا سریع تر شده و بر انهدام ذخایر آب آسیای جنوبی افزوده می شود. در هند که در حال حاضر ۳۰۰ میلیون نفر با کمبود آب آشامیدنی مواجه اند اوضاع بدتر می شود و همچنین در پاکستان. و کمبود آب در این دو قدرت اتمی نه تنها به معنای فاجعه ای زیست محیطی خواهد بود بلکه می تواند جنگی هسته ای به بار بیاورد؛ جنگی هسته ای بر سر آب.  و آن طور که دانشمندان می گویند، چنین جنگی نه تنها منطقه را ویران خواهد کرد بلکه به دلیل تأثیرات جهانی می تواند پایانی برای گونه ها باشد. و درست در همین اثنا و زمانی که نگاه جهانیان برای رهبری به چین دوخته شده ایالات متحده دارد دنیا را به سمت فاجعه هدایت می کند.  زبانشناس سرشناس آمریکایی گفت، آمریکا در سال ۱۹۴۵ ابرقدرت شد. در آن زمان آمریکا شاید  ۵۰ درصد از ثروت کل جهان را داشت. سایر کشورهای صنعتی منهدم شده یا به شدت آسیب دیده بودند. صنعت آمریکا که در زمان جنگ کم تر آسیب دیده بود از جنگ نصیب زیادی برد و این کشور را در جایگاه اول دنیا قرار داد. اما این وضعیت نتوانست دوام بیاورد. دیگر کشورها هم شروع به توسعه کردند و در سال ۱۹۷۰ جهان سه قطبی شد: آلمان در اروپا، آمریکا در آمریکای شمالی و ژاپن در شمال شرقی آسیا. اکنون چین نیز می رود تا به یک قطب اقتصادی تبدیل شود.  نوام چامسکی در پایان تأکید کرد، این تهدیدات که جوانان در شرایط فعلی با آن روبرو هستند شدیدترین تهدیدات در طول تاریخ بشریت بوده است. جنگ هسته ای و فجایای زیست محیطی بقای انسان را هدف قرار داده و انتخاب ترامپ در هشتم نوامبر ضرورت مقابله مستقیم و سریع با این تهدیدها را دوچندان کرده است.​​​​​​​بر اثر یک انفجار در نزدیکی ساختمان یک دادگاه در شهر ازمیر، واقع در غرب ترکیه، یک پلیس و یک کارمند دادگستری کشته شدند. دو تن از سه مهاجم هم از پا درآمده‌اند. دست‌کم ۹ نفر نیز در این تهاجم مجروح شده‌اند.به گزارش خبرگزاری آناتولی، خبرگزاری رسمی ترکیه، انفجار بمب در محلی نزدیک به یک دادگاه در ازمیر جان یک پلیس و یک مامور حفاظت ازساختمان دادگستری را گرفت. ۹ نفر هم در این اقدام تروریستی مجروح شده اند که یکی از آنها پلیس و دیگری کارمند دادگستری بوده است. در باره وضعیت مهاجمان اخبار ضد و نقیضی منتشر شده است.   قبلا  سی ان ان تورک و دوغان نیوز، گزارش داده بودند که بعدازظهر روز پنج شنبه (۵ ژانویه ۱۶ دی) انفجاری در نزدیکی ساختمان یک دادگاه در شهر ازمیر ترکیه موجب زخمی شدن سه نفر شده است. به گزارش رویترز، شاهدان عینی در یک بیمارستان در ازمیر از زخمی شدن ده نفر خبر داده اند.  ازمیر پس از استانبول و آنکارا سومین شهر بزرگ ترکیه به شمار می رود. بخش های وسیعی از این شهر از میانه سال ۲۰۱۵ تا کنون به دور از حوادث خشونت بار و تروریسم بوده است.  به گزارش اسوشیتدپرس به نقل از دوغان نیوز، خودروهای پلیس و چند آمبولانس خود را به محل انفجار رسانده اند. به گزارش خبرگزاری آنادولو، پلیس ترکیه پس از انفجار با سه فرد مظنون به تبادل آتش پرداخته و در پی این تبادل آتش دو تن از مظنونان کشته شده اند. یکی از این افراد از محل حادثه گریخته است.  به گزارش دیگر رسانه ها، انفجار در نزدیکی در ورودی مورد استفاده قضات و دادستان  صورت گرفته است. تصاویر تلویزیونی دود برخاسته بر اثر انفجار را نشان می دهند.  به نوشته دوغان نیوز، بمبی که منفجر شده درون یک خودرو بوده است.  انفجار در ازمیر چند روز پس از حمله ای تروریستی به یک کلوب شبانه در استانبول در شب سال نو صورت گرفته است. گروه دولت اسلامی (داعش) مسئولیت این حمله را که منجر به کشته شدن ۳۹ نفر شد، بر عهده گرفت.  به گفته دولت ترکیه، مهاجم فراری استانبول احتمالا از قوم ایغور است.  معاون نخست وزیر ترکیه در مصاحبه ای تلویزیونی گفت که ماموران امنیتی ترکیه توانسته اند اطلاعاتی درباره محل اقامت و ارتباطات فردی که در شب سال نوی ۲۰۱۷ به کلوب شبانه ای در استانبول حمله کرد به دست آورند.در اسرائیل جنجال به خاطر محکوم شدن یک سرباز ارتش به جرم کشتن یک جوان فلسطینی ادامه دارد. نخست وزیر اسرائیل گفته است که این سرباز باید تبرئه و آزاد شود.بنیامین نتانیاهو، نخست وزیر اسرائيل از تبرئه سربازی دفاع کرد که به علت قتل یک فلسطینی در دادگاه محکوم شده است.  نتانیاهو شامگاه چهارشنبه (۴ ژانویه) در فیس بوک خود نوشت: «امروز برای همه ما، به ویژه برای الور و خانواده اش، روزی سخت و دردناک بود.»  یک دادگاه نظامی در تل آویو سرباز الور آزاریا را به خاطر کشتن یک فلسطینی مقصر شناخت. او متهم بود که در مارس ۲۰۱۶ به یک پیکارجوی فلسطینی که زخمی بر زمین افتاده بوده، شلیک کرده و او را به قتل رسانده است.  بیشتر بخوانید: سرباز اسرائیلی به خاطر قتل یک فلسطینی محکوم می شود  به نظر مایا هلر، خانم قاضی دادگاه، آزاریا با انگیزه انتقام جویی مرد را کشته است.  احتمال می رود آزاریا به ۲۰ سال زندان محکوم شود. تنها رئیس جمهور اسرائیل است که می تواند به تبرئه و آزادی سرباز اسرائیلی رأی دهد.  جنجال در اسرائیل    محاکمه سرباز اسرائیلی به خاطر قتل یک فلسطینی سروصدای زیادی در رسانه ها و محافل سیاسی اسرائيل به پا کرده و با محکوم شدن او در روز چهارشنبه به اوج رسیده است.  به ویژه جناح های راست افراطی به محکوم شدن سرباز اعتراض می کنند. آنها در عین دفاع از سرباز اسرائیلی، علیه قاضی دادگاهی اعتراض دارند که به مقصر بودن او حکم داده است.  در همین رابطه پلیس اسرائیل دو نفر را به اتهام نفرت پراکنی دستگیر کرد که یکی از آنها زنی بود که روز پنجشنبه آزاد شد.جولیان آسانژ، مسئول سایت افشاگر ویکی‌لیکس امیدوار است که با قدرت‌گیری ترامپ از پیگرد قضایی در آمریکا در امان بماند. برخی از حامیان ترامپ به خاطر افشاگری ویکی‌لیکس علیه هیلاری کلینتون اقدامات آسانژ را ستایش می‌کنند.جولیان آسانژ، بنیانگذار سایت افشاگر ویکی لیکس که در سال های گذشته یکی از دشمنان شماره یک دولت آمریکا به شمار می آمد، حال به قهرمان نیروهای راست گرا در ایالات متحده بدل شده است.  این تغییر برخورد با آسانژ در آمریکا در پی افشای هزاران ایمیل جان پودستا، رئیس کمپین انتخاباتی هیلاری کلینتون، توسط ویکی لیکس روی داده است.  بیشتر بخوانید:  قطع اینترنت جولیان آسانژ به خاطر افشاگری علیه هیلاری کلینتون  به نظر کارشناسان سیاسی افشای ایمیل های خصوصی پودستا توسط ویکی لیکس در جریان مبارزات انتخاباتی در آمریکا در بی اعتبار کردن کلینتون و شکست او در انتخابات ریاست جمهوری موثر بوده است.  شان هنیتی، یکی از خبرنگاران جنجالی آمریکا و مجری شبکه فاکس نیوز که برای مصاحبه با آسانژ به لندن سفر کرده پس از دیدار با بنیانگذار ویکی لیکس گفت: «به تمامی سخنان آسانژ باور دارم.»  اما در حال حاضر تنها این شان هنیتی نیست که از آسانژ طرفداری می کند، بلکه برخی محافظه کاران و جمهوری خواهان نظیر سارا پیلین، فرماندار پیشین ایالت آلاسکا و یکی از حامیان سرسخت دونالد ترامپ نیز از آسانژ به خاطر افشاگری هایش علیه کلینتون سپاسگزاری می کنند.  رودی جولیانی، شهردار سابق نیویورک و یکی از یاران نزدیک ترامپ نیز از سایت ویکی لیکس به خاطر افشاگری علیه کلینتون ستایش کرد. حتی دونالد ترامپ نیز برای نشان دادن نا کارآمدی همکاران کلینتون به سایت ویکی لیکس استناد کرد و گفت: «به گفته آسانژ یک بچه ۱۴ ساله نیز می تواند ایمیل پودستا را هک کند.»  تغییر نظر ترامپ درباره آسانژ  همکاری و همدلی نانوشته ترامپ و ویکی لیکس در جریان مبارزه انتخاباتی ظاهراً توجیه گر تغییر نظرات پیشین دونالد ترامپ در قبال جولیان آسانژ است.  بیشتر بخوانید:دادگاهی در سوئد درخواست تجدید نظر جولیان آسانژ را رد کرد  بسیاری از شهروندان آمریکا هنوز فراموش نکرده اند که افشاگری های ویکی لیکس در سال ۲۰۱۰ سبب بی اعتباری دولت آمریکا شد. ویکی لیکس در این سال دست به انتشار گسترده مکالمات محرمانه ی نظامی و دیپلماتیک آمریکا در عراق زد و از برخی جنایت های جنگی پرده برداشت.  آسانژ در آن سال ها خود را مبارزی علیه جنایت جنگی و فردی که در پی احقاق حق آسیب دیدگان جنگ عراق است، معرفی می کرد.  آنچه که بسیار شگفتی آور است مواضع گذشته و کنونی ترامپ در قبال ویکی لیکس و شخص آسانژ است. دونالد ترامپ ضمن شرم آور خواندن افشاگری های ویکی لیکس در سال ۲۰۱۰ درباره آسانژ گفت: «بر این باورم که مجازات اعدام ضرورت دارد.»  شان هنیتی نیز در همان سال در یک برنامه تلویزیونی گفت: «آسانژ در حال جنگ با آمریکاست و جای او در زندان است.»  اما همکاری میان کمپین ترامپ و ویکی لیکس در جریان کارزار انتخاباتی آمریکا همه اختلافات گذشته را بی رنگ و مخالفان سابق را به دوستان امروزی بدل کرده است.  البته تغییر مواضع ترامپ و حامیانش درقبال ویکی لیکس و آسانژ شامل حال تمامی جمهوری خواهان نمی شود. برای مثال تام کاتن، سناتور جمهوری خواه از ایالت آرکانزاس که احتمالاْ ریاست مجلس سنا را نیز بدست خواهد گرفت در این رابطه گفت: «به نهادهای امنیتی آمریکا بیش از شخصی هم چون آسانژ اعتماد دارم.»  اما از آنجایی که ترامپ آشکارا اعلام کرده که به نهادهای امنیتی آمریکا اعتمادی ندارد، نزدیکی او به ویکی لیکس نیز قابل فهم است. زمانی که سازمان اطلاعات مرکزی آمریکا (سیا) اعلام کرد که روسیه در انتخابات ریاست جمهوری این کشور به ضرر خانم کلینتون عمل کرده، ترامپ به شدت به نهادهای امنیتی آمریکا حمله کرده و از روسیه و پوتین پشتیبانی کرد.    همکاری آتی ترامپ و آسانژ؟  به نظر می رسد که آسانژ از حمایت ترامپ و حامیانش استقبال کرده و به تغییر شرایط زندگی خود امیدار شده است. جولیان آسانژ (۴۵ ساله) اکنون به مدت چهار سال است که در سفارت اکوادور در بریتانیا پناه گرفته و در آنجا زندگی می کند.  دادگاهی در سوئد حکم جلب جولیان آسانژ را به اتهام تجاوز صادر کرده و خواهان استرداد او شده است. آسانژ این اتهامات را بی اساس خوانده و می گوید که دادگاه سوئد در پی انتقال او به آمریکاست.  بیشتر بخوانید: ترامپ خشنود از گشودن مجدد پرونده ایمیل های کلینتون  دستگاه قضایی آمریکا به خاطر افشاگری های ویکی لیکس از جنگ آمریکا در افغانستان و عراق، علیه این سایت پرونده ای گشوده و مسئولان این سایت را به افشای اسناد محرمانه دولتی متهم کرده است.  به همین دلیل نیز چلسی منینگ سرباز آمریکایی به عنوان رابط ویکی لیکس در دادگاهی در آمریکا به ۳۵ سال زندان محکوم شد. آسانژ نیز از صدور چنین حکمی درباره خود هراس دارد.  آسانژ امیدوار است که دونالد ترامپ، رئیس جمهور جدید، رویه ی جدیدی در پیش گیرد و دیگر در محافل حکومتی به عنوان خائن به کشور از او یاد نشود.  آسانژ در مصاحبه اخیرش با شان هنیتی و در راستای انتقاد از اوباما به کارمندان دولتی توصیه کرد که از همه نامه های رسمی نسخه ای تهیه کنند، زیرا به گفته او بیم آن می رود که دولت اوباما پیش از تحویل قدرت به ترامپ دست به نابودی این اسناد بزند.ترامپ در ایران به عنوان نویسنده‌ای شناخته شده که به افراد جویای مکنت کمک می‌کند تا پولدار شوند. چهره‌ی دیگر او به مثابه نویسنده ‌ـ سیاستمداری که می‌خواهد با ایران قاطعانه روبرو ‌شود، هنوز در پرده مانده است.دونالد ترامپ، رئیس جمهور آینده ی آمریکا، پیش از ورود به گستره ی سیاست کتاب های پرفروش بسیاری نوشته است. در سایت شخصی این کلان میلیاردر که بیشتر ثروت خود را از راه سرمایه گذاری در اجرای طرح های ساختمان سازی به دست آورده، بیش از ۱۶ عنوان به نام او ثبت شده است. این کتاب ها اغلب به عنوان راهنماهایی برای پول دارشدن یا پول به جیب زدن و انتخاب شیوه ی درست برای برنده شدن در نبرد با زندگی نوشته شده و با نام هایی مانند چگونه مثل یک بیلیونر فکر کنید؟، چگونه در زندگی برنده شوید؟ و مثل یک قهرمان فکر کن به بازار کتاب جهانی، از جمله به بازار کتاب ایران راه یافته اند. کتاب های دو مرد با یک پیام: چرا می خواهیم شما ثروتمند باشید؟ یا پدر پولدار، پدر بی پول که ترامپ با همکاری رابرت کیوساکی نگاشت، از کتاب هایی است که در تهران در چندین بنگاه انتشاراتی بارها تجدید چاپ شده  است.  ترامپ، نویسنده ی جدی  ظاهرا مترجمان و ناشران ایرانی علاقه ی چندانی به برگرداندن و انتشار کتاب های جدی این نویسنده ی پول ساز که در آن ها به سیاست خارجی آمریکا از جمله  درباره ی ایران پرداخته، نداشتند که تالیفاتی از او مانند دوباره ملتی بزرگ؛ چگونه من آمریکا را نجات خواهم داد هنوز به بازار کتاب ایران راه نیافته است.  بیشتر بخوانید: نوام چامسکی: انتخاب ترامپ برای بشریت تهدیدی بی سابقه است  این کتاب که در ماه مه ۲۰۱۵ در آلمان منتشر شده، هر چند توجه رسانه ها و نقدنویسان روزنامه های آلمانی را نیز به خود جلب نکرده، با این حال یکی از پرفروش ترین کتاب های سال آمریکا بوده است. می گویند که در تابستان گذشته بیش از ۲۰۰ هزار نسخه از آن تنها در زادگاه ترامپ در بخش کوئینز نیویورک، به فروش رفته است. پلاسن، ناشر آلمانی دوباره ملتی بزرگ؛... نیز اعلام کرده که این کتاب در فاصله ی زمانی پس از انتخاب ترامپ به عنوان رئیس جمهور آمریکا تا کنون، سه بار در تیراژهای بالا به چاپ رسیده است.     نبرد من ترامپ  موضوع سیاست خارجی آمریکا که به نوعی خطوط اصلی نبرد من ترامپ را تعیین می کند، دستمایه  ی اصلی کتاب های جدی او را تشکیل می دهد: آمریکایی که در خور ما است. (۲۰۰۰) و زمان آن فرا رسیده است که دوباره قدرت نشان داد و آمریکا را به مقام اول رساند (۲۰۱۱) دو کتابی است که ترامپ در آن استراتژی خود علیه حکومت های وقت در کره شمالی، عراق، ایران، لیبی و چین را تشریح کرده است.  بیشتر بخوانید: ترامپ از کره شمالی نمی هراسد  او در آستانه ی قرن ۲۱، در این کتاب ها می نویسد که آمریکا باید با یک عمل جراحی سریع کره  شمالی را از میان بردارد تا به طور غیرمستقیم هشداری برای متحدان توطئه چین این دیکتاتور کمونیست هم باشد. یکی از این متحدان از نگاه ترامپ، حکومت وقت ایران بود که در کنار بن لادن، رهبر القاعده، خطری جدی برای امنیت جهانی محسوب می شد. در دو کتاب  یادشده، ایران و عراق که به قول او در آن دوره در راه دستیابی به بمب اتمی بودند، به عنوان دشمنان اصلی آمریکا مطرح شده اند. ترامپ در این رابطه می نویسد: «در میان این دشمنان، ایران خطرناک تر است. زیرا به زودی به بمب اتمی و موشک های دوربرد دست می یابد که می توانند حتی خاک آمریکا را هم هدف قرار دهند.»    ایران، خطری جدی  به نوشته ی دویچه وله بخش آلمانی، ترامپ در سال ۲۰۱۱ نیز ایران را به عنوان خطری جدی ارزیابی و دلیل آن را جنگ آمریکا علیه عراق عنوان کرده است. در این جنگ و در پی حملات نظامی آمریکا و متحدان آن، دولت بعث عراق به رهبری صدام حسین سرنگون شد. ترامپ می نویسد که با این جنگ از ابتدا موافق نبوده است: «زیرا علاوه بر ایجاد هزینه های کلان برای اقتصاد آمریکا، نفوذ ایران در منطقه را نیز گسترش داده است.»  بیشتر بخوانید: نامه ۳۷ دانشمند برجسته آمریکایی به ترامپ برای حفظ برجام  ترامپ هم چنین در کتاب  زمان آن فرا رسیده است... از سیاست باراک اوباما، رئیس جمهور وقت آمریکا، به دلیل عدم قاطعیت در برابر ایران به شدت انتقاد می کند و می نویسد: «هدف اصلی سیاست خارجی آمریکا در رابطه با تهران باید این باشد که به تلاش های این کشور برای دستیابی به بمب اتمی پایان دهد؛ چون یا حکومت رادیکال ایران در آینده از این حربه ی اتمی استفاده خواهد کرد یا آن را در اختیار تروریست ها خواهد گذاشت.»  نظرات کارشناسانه  کارشناسان می گویند که کتاب دوباره ملتی بزرگ؛ چگونه من آمریکا را نجات خواهم داد نکته ی تازه ای در باره ی سیاست رئیس جمهور آینده ی آمریکا در مقابله با ایران در بر ندارد و تکرار خط مشی و استراتژی های او است که بارها در جریان کارزار انتخاباتی علیه هیلاری کلینتون، عنوان کرده است. به نظر ترامپ سیاست خارجی باراک اوباما در مورد ایران فاجعه ی محض است و توافق هسته ای با این کشور، یکی از بدترین توافق هایی است که در تاریخ امضا شده است.شصت‌وهفتمین دوره‌ی جشنواره‌ی فیلم برلین با فیلمی درباره‌ی پاگیری موسیقی جاز چیپسی گشایش می‌یابد. این فیلم فرانسوی زندگی پرفراز ونشیب جنگو راینهارت، نوازنده‌ی گیتار و پیشگام موسیقی جاز کولی‌ها را به تصویر می‌کشد.برلیناله ی امسال با ستایشی از موسیقی گرم و پرشور جنگو (ژان) راینهارت که خود به خانواده ی اقلیت قومی سینتی تعلق داشت، آغاز می شود: جنگو (). موضوع محوری فیلم بلند اتین کومار، تهیه کننده و فیلمنامه نویس فرانسوی، سرنوشت جنگو و خانواده ی او است که به دلیل کولی بودن و تعلق به اقلیت قومی سینتی  پیوسته از سوی نازی ها مورد تعقیب و آزار قرار داشتند. رویدادهای مهم تاریخی جنگ جهانی دوم (۱۹۴۳) در فرانسه ی تحت اشغال حزب هیتلری ناسیونال سوسیالیسم و چگونگی شکل گیری ژانر جاز کولی ها، در بستر این سرگذشت نمونه وار پرداخت می شود. شور و علاقه ی مفرط جنگو راینهارت به موسیقی و نواختن به ویژه، ضرب آهنگ فیلم را می سازد.  دیتر کوسلیک، مدیر برلیناله، درباره ی فیلم اتین کومار می گوید: «جنگو با تصاویری پرکشش، فصلی از تاریخ پرشور موسیقی و شمه ای تاثیرگذار از داستان چگونگی بقا را به تصویر می کشد. نه خطرات دائمی  که در راه فرار در کمین راینهارت بودند و نه جنایات وحشتناکی که نازی ها در حق خانواده ی او روا داشتند، هیچ یک نتوانستند او را از نواختن باز دارند.»  بیشتر بخوانید: پل ورهوفن رئیس هیئت داوران دور آینده  برلیناله  برلیناله از ۹ تا ۱۹ فوریه ۲۰۱۷ در پایتخت آلمان برگزار می شود. پل ورهوفن، فیلمساز جنجال برانگیز هلندی، ریاست هیئت داوران این دوره از جشنواره را به عهده دار دارد. او در دهه ی ۱۹۷۰ با چند فیلم نوآورانه و تجاری سینمای هلند را در گستره ی جهانی مطرح کرد. به ویژه فیلم جسورانه ی میوه های ترکی ورهوفن که در سال ۱۹۷۳ به نمایش درآمد، نام او را بر سر زبان ها انداخت. او هم چنین فیلم غریزه ی بنیادی را کارگردانی کرده که در آن صحنه های همآغوشی بازیکنان فیلم (مایکل داگلاس و شارون استون) جنجال برانگیز شد.  بیشتر بخوانید: توقیف فیلم های ایرانی در مسیر رسیدن به برلیناله  تازه ترین کار ورهوفن آن زن نام دارد که بر اساس رمانی از فیلیپ ایان، نویسنده ی فرانسوی با عنوان اوه...  تهیه شده است. ایزابل هوپر، ستاره ی پرآوازه ی فرانسوی، نقش میشل، شخصیت اصلی این فیلم ترسناک و دلهره آور را بازی می کند که با صحنه ی یک تجاوز سادیستی به او آغاز می شود و با نمایی مشابه هم پایان می گیرد. تفاوت تنها در این نکته است که آن تجاوز سادیستی بار اول میشل را منقلب می سازد و در صدد یافتن متجاوز و انتقام جویی برمی آید و در صحنه ی پایانی آن عملیات سادیستی با موافقت او صورت می گیرد...  آن زن از کشور فرانسه برای دریافت اسکار بهترین فیلم غیرانگلیسی زبان نامزد شده است.چین در سال ۲۰۱۶ با ۳۰ میلیارد یورو سرمایه‌گذاری جهانی در بخش تولید انرژی‌های تجدید پذیر، رتبه‌ی نخست را به دست آورد. این رقم نسبت به سال پیش از آن، افزایشی ۶۰ درصدی را نشان می‌دهد.بر اساس تازه ترین آمار انستیتو بررسی اقتصادی و مالی مربوط به انرژی های تجدید  پذیر  چین با سرمایه گذاری های کلان در بخش های ملی و جهانی تولید انرژی های غیرفسیلی همچنان بی رقیب است. در حال حاضر از هر ۶ شرکت تولید سلول های خورشیدی (سولار) در جهان، مالکیت ۵ کارخانه ی آن به سرمایه گذاران چینی تعلق دارد.  پکن در سال گذشته همچنین نزدیک به ۱۰۰ میلیارد دلار در زمینه ی تولید انرژی های بادی و آبی و شرکت های وابسته به آن در چین سرمایه گذاری کرده است. بنا بر گزارش انستیتو اقتصادی بلومبرگ برای تولید انرژی های تجدید پذیر این سرمایه گذاری کلان، رتبه ی اول چین در زمینه ی تولید انرژی پاک ملی در سال ۲۰۱۵ را نیز تثبیت کرده است.   بیشتر بخوانید: آلمان در مبادلات اقتصادی خود از چین پیشی می گیرد  تیم باکلی، رئیس  با اشاره به این که دونالد ترامپ، رئیس جمهور آینده ی آمریکا اعلام کرده در آینده بیشتر در بخش تولید انرژی فسیلی و استخراج ذغال سنگ سرمایه گذاری خواهد کرد، در این رابطه می گوید: «فاصله ی آمریکا با چین به عنوان کشوری که مقام دوم را در این بخش دارد، هر سال بیشتر می شود.»  فرصت های شغلی  بنا بر ارزیابی آژانس بین المللی انرژی سرمایه گذاران چینی در سال ۲۰۱۶ نزدیک به ۳ میلیون و ۵۰ هزار فرصت شغلی در این بخش ایجاد کرده اند. این امر در مقایسه با ۸ میلیون و یک صد هزار کارگر و کارمندی که به  طور کلی در سطح جهانی در این بخش استخدام شده اند، از اهمیت زیادی برخوردار است. آمریکا در این سال موفق شد، تنها ۸۰۰ هزار فرصت شغلی ایجاد کند. بنا بر طرح ایجاد اشتغال ادارات کاریابی چین، قرار است شمار شاغلان این بخش تا سال ۲۰۲۰ به ۱۳ میلیون نفر برسد.  بیشتر بخوانید: چین در راه تبدیل به قدرتی جهانی در ساخت هواپیما  کارشناسان می گویند، برتری چشمگیر چین در زمینه ی تولید انرژی های پاک در حال حاضر رقابت با آن را برای کشورهای پیشگامی مانند آمریکا و آلمان بسیار دشوار کرده است.در پایگاه‌های اینترنتی برای لاغری بیش از اندازه که ناشی از یک بیماری عصبی است به عنوان ایده‌آل زیبایی تبلیغ می‌شود. در این میان توئیگی، مانکن لاغر سال‌های ۱۹۶۰ هم که سایز صفر را مد کرد، جایی برای عرض اندام ندارد.شبکه های اجتماعی و پایگاه های اینترنتی، نقش مهمی در تعیین معیارهای زیبایی جوانان بازی می کنند. تصویری که این رسانه ها به عنوان هیکل ایده آل ارائه می دهند، همیشه با اصول تغذیه سالم و مفید هم خوان نیست. برعکس پایگاه هایی مانند  یا   با تشویق جوانان به کم خوری و گرفتن رژیم های سخت، کاربران خود را به مرز مرگ ناشی از گرسنگی سوق می دهند.  آنا در این عبارت مخفف بیماری آنورکسیا نروزا یا بی اشتهایی عصبی است و دومین عبارت هم از دو واژه انگلیسی لاغری و الهام تشکیل شده است. کسانی که در این پایگاه ها گردهم آمده اند، برای بیماری بی اشتهایی عصبی به عنوان راه و رسم غالب در زندگی تبلیغ می کنند.  بیشتر بخوانید: زنانی که در اینستاگرام لاغر می شوند  اغلب نوشته ها با عنوان هایی مانند خانم های لاغر عزیز شروع می شود و با شعارهایی نظیر مقاوم باش و به نخوردن و گرسنگی  ادامه بده پایان می گیرد. کاربرانی که در اتاق گفت وگوی  گردهم می آیند، گه گاه برای خود هدفی هم تعیین می کنند: از جمله این که مثلا برای مدتی در روز تنها ۸۰۰ گرم کالری به بدن خود برسانند. یکی از شعارهای این پایگاه که کاربران باید آن را سرمشق خود قرار دهند، این است: «لاغر بودن، مهم تر از سالم  بودن است.»   زیبایی اسکلتی   در پایگاه های یادشده در اینستاگرام یا شبکه های فیسبوک و توئیتر اغلب عکس هایی منتشر می شوند که کاربران، اعضای بدن خود را که در اثر گرسنگی تغییر شکل داده اند (استخوان های ترقوه، لگن و دنده های بیرون زده) با افتخار به تماشا می گذارند و دیگران را تشویق می کنند که از آنان پیروی کنند.    البته اینستاگرام چندی است که انتشار این گونه عکس ها را ممنوع اعلام کرده و می کوشد تصاویری از این دست را که پست شده اند، پاک کند. با اینحال بسیاری از کاربران مبتلا به بی اشتهایی عصبی راه هایی می یابند که سلفی های بدن مرتاض گونه و اسکلتی خود را برای دیگران بفرستند.   عمق گودی استخوان ترقوه  به نوشته اشپیگل آنلاین، کاربران از این راه ها تحت فشار قرار می گیرند و حاضر می شوند تا مرز مرگ ناشی از گرسنگی پیش بروند تا بتوانند در مسابقه های زیبایی که هر ساله هدف و شعار ویژه ای دارند، شرکت کنند. به عنوان مثال، شعار مسابقه چندسال پیش این بود: عمق گودی استخوان ترقوه چه کسی بیشتر است؟ برای اندازه گیری این عمق، تعداد سکه های ۲۰ سنتی جا گرفته در گودی استخوان ترقوه شرکت کنندگان شمرده شد. در مسابقه کمر چه کسی باریک تر است کاربری برنده شد که توانست با یک ورق کاغذ   دور کمر خود را اندازه بگیرد.  بیشتر بخوانید: فرانسه حضور مانکن های بسیار لاغر در صحنه  مد را ممنوع کرد  داستان جدی است  کارشناسان می گویند که بی اشتهایی عصبی، یک اختلال تغذیه ای است که باعث می شود افراد در مورد وزن خود و غذایی که می خورند، وسواس فکری پیدا کنند. این افراد می کوشند با تحمل گرسنگی شدید یا انجام تمرین های ورزشی از وزن طبیعی خود بکاهند. به این ترتیب نسبت سن و قد و وزن آنان درهم می ریزد و خطر مرگ تهدیدشان می کند. بنا به توصیه کارشناسان، بهتر است بیماران بی اشتهایی را به جای تشویق به محرومیت غذایی بیشتر، به مراجعه به روانشناس ترغیب کرد.ایران نخستین هواپیمای جدید خود را پس از ۳۷ سال در روزهای آینده مستقیماً از شرکت ایرباس دریافت می‌کند. به گفته یک مقام ایرانی این هواپیما به نام شرکت ایران‌ایر به ثبت رسیده و قرار است که در هامبورگ تحویل گرفته شود.بنا به گزارش خبرگزاری رویترز نخستین هواپیمای ایرباس مستقیماً به شرکت هوایی ایران ایر تا آخر این هفته تحویل داده می شود. بنا به این گزارش هواپیمای ایرباس آ ۳۲۱  در محل مونتاژ نهایی آن درفینکن وردر شهر هامبورگ آلمان مزین به پرچم ایران و نام و آرم ایران ایر آماده تحویل است و نقل و انتقال نهایی آن در روزهای آتی صورت می گیرد.  بیشتر بخوانید:تحویل هواپیماهای ایرباس و ای تی آر به ایران در سال ۲۰۱۷  بدین ترتیب ایران پس از ۳۷ سال نخستین هواپیمای جدید خود را مستقیماً از شرکت ایرباس دریافت خواهد کرد. قرارداد خرید هواپیماهای جدید از شرکت ایرباس پس از توافق اتمی میان ایران و گروه ۱+۵ ممکن شد. بر اساس این توافق برخی از تحریم های ایران از جمله منع خرید هواپیماهای جدید لغو شدند.  بنا به گزارش رویترز و با استناد به گفته سخنگوی شرکت ایرباس بازرسی و معاینه فنی و پروازی از این هواپیما میان ایرباس و ایران ایر به پایان رسیده است.  سازمان هواپیمایی ایران نیز تایید کرده که نخستین هواپیمای ایرباس برای شرکت ایران ایر خریداری و به نام این شرکت ثبت شده است. این نخستین هواپیما از مجموعه ۲۰۰ فروند هواپیمایی است که به گفته منابع ایرانی قرار است از شرکت های هواپیماسازی در غرب خریداری شوند.  رضا جعفرزاده، سخنگوی سازمان هواپیمایی ایران در گفت وگویی تلفنی با رویترز در روز یک شنبه (۸ ژانویه) تایید کرد که تحویل قطعی این هواپیما تا آخر این هفته نهایی می شود.  برگزاری مراسم رسمی برای نخستین هواپیما  بنا به گزارش رویترز این هواپیما قابلیت حمل ۱۸۶ تا ۲۰۰ مسافر را دارد. این هواپیما از سری مدل هواپیمای ۳۲۰ شرکت ایرباس است که یکی از پرفروش ترین مدل های ایرباس به شمار می آید.  نخستین بار هواپیمای ایرباس ۳۲۰ در سال ۱۹۸۷ به پرواز درآمد و از آن زمان تا ماه مه ۲۰۱۶ شرکت ایرباس حدود ۱۲۵۶۵ سفارش برای ساخت این هواپیما دریافت کرده است.  طول مدل  آ ۳۲۱ حدود هفت متر بیش از ۳۲۰ است و کشیده تر به نظر می رسد. این هواپیما در سال ۱۹۹۳ نخستین پرواز خود را تجربه کرد. محل مونتاژ نهایی این هواپیما در فینکن وردر هامبورگ است. کارخانه اصلی شرکت ایرباس در شهر تولوز فرانسه قرار دارد.  تنها شرکت ایران  ایر حدود ۱۰۰ هواپیمای مسافربری به شرکت ایرباس و حدود ۸۰ هواپیما به شرکت آمریکایی بوئینگ سفارش داده است.  بیشتر بخوانید: ایران پس از بوئینگ، در آستانه امضا قرارداد با ایرباس  شرکت بوئینگ نیز در سال گذشته موافقت کرد ۲۹ هواپیما را به صورت لیزینگ در اختیار ایران بگذارد.  فرهاد پرورش، مدیرعامل ایران ایر نیز گفته است که مراسم رسمی برای ورود این هواپیما به ناوگان هوایی این شرکت در همین هفته در تهران برگزار می شود.ستاد مبارزه با قاچاق گفته است که محموله بزرگی از تجهیزات خاص رایانه‌ای کشف کرده. تعدادی از سرورهای پرقدرت این محموله تنها در مصارف خاصی استفاده می‌شوند. از افراد یا نهادهای واردکننده اطلاعی داده نشده است.در تهران ۵ کانتینر حاوی تجهیزات خاص رایانه ای و تصویربرداری کشف شده است که برای مصارف خاصی همچون پشتیبانی سامانه های بزرگ مورد استفاده قرار می گیرند.  قاسم خورشیدی، سخنگوی ستاد مبارزه با قاچاق کالا و ارز، در گفت وگو با خبرنگار خبرگزاری تسنیم، از کشف این محموله خبر داده است.  گفته می شود که محموله از یکی از گمرکات مرزی مورد رصد نامحسوس مأموران قرار گرفته و عصر روز چهارشنبه ۱۵ دی ماه توسط مأموران مبارزه با قاچاق ضبط شده است.  در همین رابطه ۲ مالک این محموله شناسایی شده اند اما درباره هویت آنها اطلاعاتی داده نشده است.  به گفته سخنگوی ستاد مبارزه با قاچاق کالا و ارز این محموله با اظهارنامه ساختگی وارد ایران شده اما گفته نمی شود که توسط کدام افراد یا نهادهایی وارد ایران شده است.  در ادامه خبر گفته می شود که مأموران وزارت اطلاعات جمهوری اسلامی در این محموله مقادیر بسیاری مینی کامپیوتر و دوربین های تصویربرداری سینمایی کشف کرده اند.  به گفته همین مقام مسئول: «سرورهای عظیم کشف شده در این محموله به قدری پرقدرت هستند که گفته می شود برای مصارف خاص همچون پشتیبانی سامانه های بزرگ از جمله سامانه های بانکی پرترافیک استفاده می شود.»  بیشتر بخوانید: کشف هزاران لپ تاپ و موبایل قاچاق در سه شهر ایران  بنا به این گزارش برآوردهای اولیه از ارزش ریالی کالاهای صورت برداری شده، بالغ بر ۳۰۰ میلیارد ریال را نشان می دهد.سخنگوی کاخ سفید درگذشت اکبر هاشمی رفسنجانی را به خانواده وی تسلیت گفت اما از اظهارنظر درباره تاثیر مرگ ایشان بر سیاست خارجی ایران خودداری کرد. رهبران کشورهای همسایه و منطقه نیز به مرگ رفسنجانی واکنش نشان دادند.; جاش ارنست سخنگوی کاخ سفید شامگاه دوشنبه (۹ ژانویه ۲۰ دی ماه) در  گفت وگو با خبرنگاران در واشنگتن، درگذشت اکبر هاشمی رفسنجانی به خانواده وی تسلیت گفت. ارنست اضافه کرد هاشمی رفسنجانی شخصیتی برجسته در تاریخ جمهوری اسلامی بود. سخنگوی کاخ سفید از اظهارنظر درباره تاثیر مرگ هاشمی رفسنجانی بر سیاست خارجی ایران خودداری کرد و  گفت ایالات متحده فعلاً  نظری در این باره ندارد.  ; رئیس جمهوری سوریه پیام تسلیتی برای درگذشت هاشمی فرستاد و از او به خاطر موضع گیری های شجاعانه تمجبد کرد. در پیام بشار اسد آمده است: «مرحوم هاشمی رفسنجامی به موضع گیری شجاعانه و صادقانه و کار خستگی ناپذیر به منظور حفظ کرامت و آزادی ملت ایران شهرت داشت.»  ; فواد معصوم، رئیس جمهوری عراق، در پیام تسلیتی به حسن روحانی همتای ایرانی خود، از مواضع هاشمی رفسنجانی در حمایت از دولت و ملت عراق تقدیر کرده است.  ; نوری مالکی، نخست وزیر پیشین عراق  و دبیرکل حزب دعوت اسلامی این کشور نیز در پیامی به خامنه ای، درگذشت رفسنجانی را تسلیت گفته است. مالکی رابطه نزدیکی با بیت رهبری دارد.  ; محمد اشرف غنی، رئیس جمهوری افغانستان با ابراز تاثر از درگذشت هاشمی رفسنجانی، او را شخصیت تاثیرگذاری خواند که در قلوب طرفدارانش محبوبیت داشت.  ; عبدالله عبدالله، رئیس اجرایی دولت وحدت ملی افغانستان، رفسنجانی را از چهره های علمی و فکری شاخص و تاثیرگذار در مدیریت تحولات سیاسی و اجتماعی نوین ایران خواند و در پیامی نوشت: «طی هشت سالی که ایشان ریاست جمهوری اسلامی ایران را به عهده داشتند همواره از داعیه بر حق مجاهدین افغانستان حمایت کرده و از بذل کمک به مهاجرین کشور ما دریغ نورزیدند.»  ; حسن نصرالله، دبیرکل حزب الله لبنان، هاشمی رفسنجانی را حامی همیشگی و پشتیبان مقاومت نامید. او نوشت: «ما هیچ گاه مواضع آیت الله هاشمی در حمایت از مقاومت را فراموش نمی کنیم.»  ; خالد قدومی، نماینده حماس در ایران، هاشمی رفسنجانی را مرد بحران ها نامید.  ; نواز شریف، رئیس جمهوری پاکستان، رفسنجانی را راهگشای وحدت جهان اسلام توصیف کرد و گفت: «تلاش های آیت الله رفسنجانی به عنوان یک شخصیت متعادل، منطقی و عملگرا برای پیشبرد ایران، برای وحدت جهان اسلام نیز راهگشا بود.»  ; انور قرقاش، وزیر مشاور در امور خارجی امارات متحده عربی در پیامی توییتری درگذشت هاشمی رفسنجانی را تسلیت گفت و نوشت، رفسنجانی یکی از صداهای واقع گرایی سیاسی و اعتدال گرایی در ایران بود. امارات متحده عربی تعداد زیادی مقیم ایرانی دارد.  ; حمد بن عیسی آل خلیفه، پادشاه بحرین شامگاه یکشنبه طی پیامی به حسن روحانی درگذشت اکبر هاشمی رفسنجانی، رئیس فقید مجمع تشخیص مصلحت را تسلیت گفت و آرزو کرد که روح او در آرامش باشد. وزیر خارجه این کشور که از مدت ها پیش ایران را به دخالت در امور داخلی خود متهم می کند در توییتر نوشت: «خدا رحمتش کند.»  ; شیخ صباح  الاحمد الصباح، امیر کویت در پیامی به حسن روحانی درگذشت هاشمی رفسنجانی را تسلیت گفت. شیخ نواف الاحمد جابرالصباح، ولیعهد و شیخ جابر مبارک الاحمد الصباح، نخست وزیر کویت نیز پیام های مشابهی به رئیس جمهور ایران فرستادند.  ; شیخ تمیم بن حمد آل ثانی، امیر قطر با ارسال پیامی به حسن روحانی درگذشت اکبر هاشمی رفسنجانی را تسلیت گفت.  ; امامعلی رحمان، رئیس جمهور تاجیکستان و مولود چاووش اوغلو وزیر خارجه ترکیه نیز درگذشت رفسنجانی را تسلیت گفتند.  ; در میان کشورهای همسایه و منطقه، عربستان سعودی هنوز موضعی در قبال درگذشت رفسنجانی نگرفته است. تنها در یکی از تلویزیون های دولتی این کشور مصاحبه ای با یکی از اعضای سازمان مجاهدین خلق را پخش شده که در آن از ارتباط رفسنجانی با اعدام های دسته جمعی هزاران زندانی در تابستان سال ۱۳۶۷صحبت می شود.رسانه‌های بین‌المللی در بازتاب خبر درگذشت اکبر هاشمی رفسنجانی، از او با عناوینی چون سیاستمدار بزرگ، مرد کلیدی و تاثیر‌گذار نظام و معمار انقلاب ایران یاد کردند. نگاهی به فرازهایی از زندگی سیاسی این سیاستمدار. زندگی سیاسی اکبر هاشمی رفسنجانی پس از آشنایی او با آیت الله خمینی و از دهه ۱۳۴۰ آغاز شد. فعالیت  های او در این دوره سخنرانی در مساجد و حمایت مالی از گروه هایی مانند فدائیان اسلام، جمعیت موتلفه و مجاهدین خلق بود. مضمون این فعالیت ها نیز همانند آیت الله خمینی، مخالفت با حکومت محمدرضا پهلوی و اصلاحات او بود. ستیزه گری آیت الله خمینی با حکومت محمدرضا پهلوی پس از تغییر قانون انتخابات و به رسمیت شناختن حق رای زنان آشکار شد. به باور ناظران، مجموعه اصلاحات شاه در دهه ۱۳۴۰، پایه های اجتماعی سنت گرایان ایران را به طور جدی در معرض تهدید قرار داده بود. تا سال ۱۳۵۷ و پیروزی انقلاب اسلامی در ایران، هاشمی رفسنجانی چندین بار بازداشت شد و در مجموع بیش از ۴ سال را در زندان گذراند.   در سال ۱۳۵۷ و در ماه هایی که اعتراض ها علیه حکومت شاه در ایران بالا گرفت، اکبر هاشمی رفسنجانی در کنار کسانی چون محمد بهشتی، مرتضی مطهری و محمد مفتح، نقش مهمی در هماهنگی تظاهرات و اعتصاب ها و اجرای رهنمودهای آیت الله خمینی که در پاریس مستقر بود بازی کرد. این عده بعدها به دستور آیت الله خمینی و با افزوده شدن شمار دیگری از روحانیون مانند محمدجواد باهنر، محمدرضا  مهدوی کنی و علی خامنه ای، شورای انقلاب را تشکیل دادند.   در نخستین روزهای پس از ورود آیت الله خمینی به ایران، اکبر هاشمی رفسنجانی کسی بود که حکم انتصاب مهدی بازرگان به عنوان نخست وزیر دولت موقت را در محل استقرار موقت آیت الله خمینی در مدرسه علوی قرائت کرد. از نگاه ناطران، این رخداد تاریخی، نشان از جایگاه ویژه هاشمی رفسنجانی و ارتباط نزدیک او با رهبر انقلاب داشت.   بیشتر بخوانید: لحظه به لحظه با واکنش ها به درگذشت اکبر هاشمی رفسنجانی   پس از پیروزی انقلاب اسلامی هاشمی رفسنجانی مدتی سرپرستی وزارت کشور را بر عهده داشت. در همین دوره او به همراه روحانیونی مانند محمد بهشتی، عبدالکریم موسوی اردبیلی، محمد جواد باهنر و علی خامنه ای حزب جمهوری اسلامی را بنیان گذاشت. این حزب چند سال بعد به درخواست هاشمی رفسنجانی از آیت الله خمینی،  منحل شد.   او همانند دیگر رهبران تراز اول جمهوری اسلامی، از اشغال سفارت آمریکا و گروگان گرفتن دیپلمات های آمریکایی توسط دانشجویان تندرو هوادار آیت الله خمینی پشتیبانی کرد. پس از مرگ آیت الله خمینی و زمانی که به ریاست جمهوری رسیده بود، از این اقدام به عنوان یک اشتباه یاد کرد.   در سال ۱۳۵۹ نخستین دوره مجلس شورای اسلامی تشکیل شد. اکبر هاشمی رفسنجانی از تهران وارد مجلس شد و ریاست آن را بر عهده گرفت. تا سال ۱۳۶۸ او رئیس مجلس شورای اسلامی بود.   در سال ۱۳۶۰ او به همراه یارانش در حزب جمهوری اسلامی نقش مهمی در برکناری بنی صدر، نخستین رئیس جمهوری نظام تازه تاسیس داشت. پس از برکناری بنی صدر، هاشمی رفسنجانی عملا فرماندهی جنگ را بر عهده گرفت؛ جنگی که از اواخر تابستان ۱۳۵۹ با حمله عراق به خاک ایران آغاز شده بود. با این که بعدها علی خامنه ای به جای بنی صدر، به ریاست جمهوری رسید،  اما هاشمی رفسنجانی تا پایان جنگ کماکان به عنوان جانشین فرمانده کل قوا ماند. همین مقام و موقعیت بود که او را در نظر عموم به عنوان مرد شماره ۲ نظام پس از آیت الله خمینی مطرح می کرد.   از سال ۱۳۶۰ تا هنگام درگذشت آیت الله خمینی، اکبر هاشمی رفسنجانی در دو حادثه سیاسی مهم، مواضع میانه ی توام با سکوت پیشه کرد. یکی در باره جدال آشکار و پنهان میان علی خامنه ای رئیس جمهور و میرحسین موسوی نخست وزیر، و دیگری در باره عزل آیت الله منتظری از مقام جانشینی خمینی. رفسنجانی با وجود داشتن جایگاه بسیار بالا در ساخت قدرت، با مهارت تمام از موضع گیری مشخص له یا علیه در این دو رویداد طفره رفت. در اختلاف میان موسوی و خامنه ای می شد نشانه های خفیفی از تمایل او به جانبداری از میرحسین موسوی را دید اما در جریان برکناری آیت الله منتظری، دست کم در برابر افکار عمومی سکوت اختیار کرد و این سکوت تا هنگام مرگ ادامه یافت.   در سال ۱۳۶۵ هاشمی رفسنجانی نقش مهمی در رفع  و رجوع رسوایی موسوم به مک فارلین بازی کرد. مک فارلین، مشاور امنیت ملی رونالد ریگان، رئیس جمهور آمریکا بود. او همراه هیئتی به تهران می رود و در هتل هیلتون تهران با مقام های ایرانی  از جمله حسن روحانی، رئیس جمهور کنونی  مذاکره می کند. نتیجه این مذاکرات تحویل مقادیر زیادی سلاح به ویژه موشک تاو به ایران بود. ظاهرا این سلاح ها از انبارهای اسرائیل به ایران منتقل شده بود. قرار بود پول سلاح ها را در اختیار مخالفان نیکاراگوئه (کنتراها) قرارگیرد. علاوه براین قرار بود تعدادی از گروگان های آمریکایی در لبنان نیز با وساطت ایران آزاد  شوند. افشای این معامله در روزنامه الشراع لبنان، برای نظامی که از بدو روی کار آمدن شعار ضدآمریکایی و ضداسرائیلی می داد، مایه دردسر و آبروریزی شده بود.     در سال ۱۳۶۷ این اکبر هاشمی رفسنجانی بود که توانست آیت الله خمینی را به پذیرش قطعنامه ی ۵۹۸ شورای امنیت و پایان جنگ ایران و عراق قانع کند.   در سال ۱۳۶۸ و پس از مرگ آیت االه خمینی، هاشمی رفسنجانی نقش مهمی در نشاندن علی خامنه ای به جایگاه ولایت فقیه بازی کرد. در اجلاس خبرگان، او با نقل خاطره ای توانست حمایت لازم را برای علی خامنه ای کسب کند. او گفته بود: «در جلسه ای با حضور سران سه قوه، آقای نخست وزیر (موسوی) و حاج احمد آقا در محضر امام بحث شد. حرف ما با حضرت امام این بود که اگر این قضیه اتفاق بیافتد [برکناری آیت الله منتظری] ما بعدا با قانون اساسی مشکل داریم؛ زیرا ممکن است خلأ رهبری پیش بیاید. ایشان گفتند: «خلأ رهبری پیش نمی آید و شما آدم دارید» گفتم: «چه کسی؟» ایشان در حضور آقای خامنه ای گفتند: «این آقای خامنه ای».   در سال ۱۳۶۸ و اندکی پس از تعیین علی خامنه ای به عنوان رهبر، هاشمی رفسنجانی به عنوان رئیس جمهور انتخاب شد. پیش از این انتخابات، با تغییراتی در قانون اساسی، پست نخست وزیر حذف شده بود. ریاست جمهوری رفسنجانی تا سال ۱۳۷۶ ادامه یافت. وظیفه اصلی او در دوره هشت ساله ریاست جمهوری، بازسازی مناطق جنگ زده و احیای اقتصاد بود. در این دوره از سوی اطرافیان و هوادارانش لقب سردار سازندگی گرفت.   در دو دوره ریاست جمهوری هاشمی رفسنجانی، ماشین ترور نظام جمهوری اسلامی، زیر نظر و هدایت علی فلاحیان وزیر اطلاعات او به شدت فعال شد. دست کم ۸۰ تن از مخالفان حکومت در خارج از ایران ترور شدند. عبدالرحمن قاسملو، کاظم رجوی، فریدون فرخزاد، عبدالرحمن برومند، شاپور بختیار، صادق شرفنکندی قربانیان نامدار این ترورها بودند. رفسنجانی در نمازجمعه ها این ترورها به اختلافات داخلی گروه های سیاسی مخالف نظام نسبت می داد. در جریان رسیدگی به ترور میکونوس در سال ۱۹۹۲(۱۳۷۱)، در حکم دادگاه آلمان از اکبر هاشمی رفسنجانی، در کنار علی خامنه ای، علی اکبر ولایتی و علی فلاحیان به عنوان آمران کشتار در رستوران میکونوس برلین نام برده شد.   در دوره ریاست جمهوری هاشمی رفسنجانی فضای سیاسی داخل ایران نیز فضای بسته و توام با سرکوب رسانه ها و منتقدین بود. خاطره ای از عزت الله سحابی در این باره گویای فضای حاکم در این دوره است. در خرداد ۱۳۶۹ گروهی از اعضای نهضت آزادی و ملی مذهبی ها بازداشت شدند. عزت الله سحابی که یکی از بازداشت شدگان بود گفته است: «ما به آقای هاشمی نامه اعتراضی نوشتیم. اعتراض ما به آقای هاشمی این بود که اولاً اوضاع اقتصادی کشور بسیار خراب است. فقر و اختلاف طبقاتی بسیار فاحش است. دوم اینکه وضع سیاست خارجی ما به گونه ای است که ما در انزوای کامل قرار گرفته ایم و همه دنیا با ما مخالف هستند. در رابطه با این نامه، ۲۳ نفر را بازداشت کردند که یکی از آن ها من بودم. بعد از دستگیری ها، در کمیسیون برنامه و بودجه مجلس، چند تن از نمایندگانی که مرا می شناختند به آقای هاشمی اعتراض کردند که چرا عزت الله سحابی را گرفتی؟ آقای هاشمی پاسخ داده بود: رویش زیاد شده بود، می خواستیم رویش را کم کنیم.»   در سال ۱۳۷۶ اکبر هاشمی رفسنجانی در جلوگیری از دستکاری نهادهای قدرت در انتخابات ریاست جمهوری نقش مثبتی بازی کرد. نتیجه آن شد که محمد خاتمی با رای بالایی به ریاست جمهوری انتخاب شود. خاتمی نامزد دلخواه علی خامنه ای نبود.   از سال ۱۳۷۶ تا هنگام مرگ،  هاشمی رفسنجانی رئیس مجمع تشخیص مصلحت نظام بود؛ مجمعی که فاقد وزن جدی در ساختار قدرت بوده و از نگاه ناظران سیاسی، محل تجمع بازنشستگان و بیرون شدگان از گردونه اصلی قدرت در نظام جمهوری اسلامی است.   در انتخابات دوره ششم مجلس در سال ۱۳۷۸، اکبر رفسنجانی برای ورود به مجلس نامزد شد، اما نتوانست در فهرست ۳۰ نفره منتخبین تهران قرار گیرد. با بازشماری آرا تهران که به ابطال صدها هزار رای مردم از سوی شورای نگهبان منجر شد، او با رای پایین و  به عنوان نفر آخر به مجلس راه یافت، اما در نهایت داوطلبانه از نمایندگی مجلس کناره گرفت.   او در دوره ریاست جمهوری محمد خاتمی هدف حملات شدید نیروهای جوان و سرکش اصلاح طلب قرار گرفت. به او عالیجناب سرخپوش  گفتتند و به قتل مخالفان و فساد گسترده اقتصادی متهم اش کردند. تصور برخی ناظران این بود که این رفتار اصلاح طلبان(جناح چپ سابق)، نوعی انتقام گیری از رفسنجانی به خاطر حذف شدن شان در دوره پس از مرگ خمینی بوده است.   در انتخابات ریاست جمهوری ۱۳۸۴ هاشمی رفسنجانی عزم کرد دوباره به صحنه اصلی قدرت بازگردد. رقیب اصلی او در این انتخابات محمود احمدی نژاد بود که به طور پنهان از سوی کانون اصلی قدرت پشتیبانی می شد. اما در کارزار انتخاباتی، هاشمی رفسنجانی در نظر عامه، نماینده نظام، نماینده ثروت و قدرت و فساد جلوه داده شد، در حالی که احمدی نژاد خود را از مردم، و فردی پاکدست و در مقابل ثروت و  قدرت و فساد معرفی می کرد. هاشمی رفسنجانی در این فضای قطبی شده بازی را به رقیب خود واگذار کرد.   در انتخابات ریاست جمهوری سال ۱۳۸۸ او از میرحسین موسوی، کاندیدای اصلاح طلبان حمایت کرد. نتایج اعلام شده انتخابات خلاف انتظار میلیون ها رای دهنده بود و به همین دلیل به اعتراض های گسترده  و خونینی منجر شد. دهها نفر کشته و صدها نفر بازداشت شدند. در این اعتراض های ادامه دار، هاشمی رفسنجانی در کنار مردم و معترضان قرار گرفت و به این ترتیب نقطه ی عطفی را در کارنامه سیاسی خود ثبت کرد. او در آخرین خطبه های نماز جمعه تهران نتایج انتخابات را از دید مردم مشکوک و تردیدآمیز خواند و از حاکمیت خواست تا با آزاد کردن زندانیان سیاسی، اعتماد را به مردم بازگرداند.   این اظهارنظر هاشمی رفسنجانی نیز مربوط به همین دوره است: «اگر مردم ما را بخواهند حکومت می کنیم و اگر نخواهند می رویم. حکومت پول دارد. نیرو دارد می تواند در خیابان آدم جمع کند ولی گروه مقابل یک عده استاد، دانشجو، کارگر، مدیر، صنعت گر هستند و درست نبود که بسیج و سپاه در مقابل مردم قرار داده شوند... چطور می شود میلیونها نفر در خیابان بیانند و بگویند در انتخابات تقلب شده  است و به انتخابات تردید نکرد؟»   پس از این اظهارنظر بود که هاشمی رفسنجانی همسو با سران فتنه خوانده  شد و خانواده اش زیر فشار قرار گرفت. مهدی هاشمی،  فرزند کوچکش ناگزیر به خروج از کشور شد، اما چند سال بعد بازگشت و زندانی شد. فائزه هاشمی نیز شش ماه را در اوین گذراند. هدف فشارها علیه فرزندان هاشمی رفسنجانی، وادار کردن او به تغییر مواضع اش بود.   مرحله بعدی فشار علیه هاشمی رفسنجانی خارج کردن کنترل دانشگاه آزاد از دست او بود. پس از آن نوبت به ریاست مجلس خبرگان رسید که پس از مرگ علی مشکینی، بر عهده هاشمی رفسنجانی قرار گرفته بود. با نامزدی محمدرضا مهدوی کنی، عضو سالخورده مجلس خبرگان که به زور روی صندلی چرخدار حرکت می کرد، ریاست این مجلس نیز از دست رفسنجانی خارج شد.   آخرین برگ مهم در زندگی سیاسی هاشمی رفسنجانی در سال ۱۳۹۲ ورق خورد. او بار دیگر نامزد ریاست جمهوری شد اما در کمال ناباوری شورای نگهبان صلاحیت او را رد کرد. کانون قدرت نخست تلاش کرد او را به انصراف داوطلبانه قانع کند، اما نتیجه ای نگرفت. رد صلاحیت اما استوانه نظام را از تب وتاب نینداخت. او نیروی خود را در حمایت از حسن روحانی به کار گرفت. پیروزی روحانی در اصل پیروزی اکبر هاشمی رفسنجانی بود.   در انتخابات دو مجلس شورای اسلامی و خبرگان رهبری در سال ۱۳۹۴، هاشمی رفسنجانی در هماهنگی با اصلاح طلبان وارد کارزار شد. نتیجه پیروزی نسبی آنها بود. رد صلاحیت گسترده اصلاح طلبان و میانه روهای نزدیک به هاشمی رفسنجانی اجازه نداد تحول چشمگیری در ترکیب دو مجلس به وجود بیاید. با این حال هاشمی رفسنجانی با بیش از ۲ میلیون ۳۰۰ هزار رای منتخب اول تهران در مجلس خبرگان شد، در حالی که محمد یزدی، یکی از مخالفان سرسخت او نتوانست به خبرگان راه یابد و احمد جنتی نیز با رای بسیار کمتر به عنوان نفر آخر از تهران وارد مجلس خبرگان شد.با شروع گمانه‌زنی‌ها درباره مرگ اکبر هاشمی رفسنجانی پس از انتقال او به بیمارستان روز یکشنبه ۱۹ دی تا ساعاتی پس از تایید خبر درگذشتش، هشتگ هاشمیرفسنجانی در شبکه اجتماعی توییتر تبدیل به یک ترند جهانی شد.در کنار واکنش های احساسی نسبت به مرگ هاشمی رفسنجانی، سوالات و موضع گیری  های بسیار متفاوتی در برابر این واقعه، میراث سیاسی او و عواقب مرگش برای آینده سیاسی ایران از سوی کاربران در شبکه های اجتماعی مطرح شده است.  فاصله زمانی میان انتشار خبر بستری شدن هاشمی رفسنجانی در بیمارستان  شهدای تجریش تا تایید خبر درگذشت این سیاستمدار در سن ۸۲ سالگی به دلیل ایست قلبی بسیار کوتاه بود. با وجود اینکه شبکه های خبری جمهوری اسلامی ایران در ابتدا این خبر را تنها به شکل زیرنویس منتشر کردند، در شبکه های اجتماعی خبر درگذشت هاشمی رفسنجانی به سرعت تبدیل به یکی از خبرهای داغ شد.  شوک و هراس  در همان نخستین واکنش ها ترس و نگرانی کاربران از عواقب مرگ ناگهانی هاشمی رفسنجانی به وضوح به چشم می خورد. کاربری به نام امیر در توییتر نوشت: «خبر مرگ هاشمی بیشتر از آنکه ناراحتی بیاورد ترس آورد». و کاربر دیگری به نام دون ایمان نوشت: «یکی از ترسناک ترین شبای توییتره. همه از آینده مبهم پیش رو دارن می گن».  مسعود بهنود، روزنامه نگار و نویسنده در حساب توییتری خود از رفسنجانی به عنوان تنها فرد بی جانشین جمهوری اسلامی یاد کرد. اما نگرانی ها تنها به مسئله یافتن جایگزینی برای هاشمی رفسنجانی محدود نمی شود بلکه یکی دیگر از نگرانی ها به رازهای ناگفته جمهوری اسلامی ایران مربوط می شود.  هاشمی رفسنجانی پس از انقلاب ۵۷ به عنوان یکی از قدرتمندترین چهره های انقلاب و با تشکیل اولین انتخابات مجلس شورای اسلامی به عنوان رئیس مجلس در اغلب تصمیم گیری های سیاسی مهم جمهوری اسلامی ایران شرکت مستقیم داشت.  اهمیت نقش سیاسی هاشمی رفسنجانی در این دوره و اعتماد کامل آیت الله خمینی به او باعث شده برخی از او به عنوان جعبه سیاه جمهوری اسلامی یاد کنند.  کاربری به نام کیوان نوشت: «جعبه سیاه جمهوری اسلامی  درگذشت. اما احتمالا محتوای جعبه، جایی نوشته شده. چون عادت داشت که بنویسد. اگر نه، رازهای مگوی نظام، دفن می شوند».   با توجه به علاقه این سیاستمدار به سنت یادداشت نویسی بسیاری امیدوارند که پس از مرگ او پرده از بخشی از اسرار جمهوری اسلامی برداشته شود.  به نظر می رسد همین موضوع خود یکی دیگر از عواملی است که در میان کاربران ایجاد نگرانی می کند. کاربری به نام صبا با اشاره به همین مورد نوشت: «حالا دیگه راحت تر می تونید تاریخ رو جعل کنید و دروغ بگید بعد از منتظری و هاشمی».  گذشته سیاسی؛ بخشودنی یا نابخشودنی  اما جدا از نگرانی  و ترس و عواقب مرگ هاشمی رفسنجانی برای جریان اصلاحات و اصلاح طلبان در ایران، برخی از کاربران در شبکه های اجتماعی تنها به تمرکز بر کارنامه سیاسی دو دهه اخیر او معترض اند و می گویند باید همه زندگی سیاسی هاشمی رفسنجانی را مرور و بررسی کرد.  کامبیز حسینی طنزپرداز و مجری رادیو و تلویزیون ساکن نیویورک در حساب توییتر خود نوشت: «یک عده ای دارند کمپین می کنند تا به همه ثابت کنند رفسنجانی سال ۸۸ دنیا اومده!         » و کاربر دیگری به نام پت گفته است: «امشب اینترپل یک نام را از فهرست تحت تعقیب خط زد».  برخی کاربران حتی دلیل می آورند که  گذشته سیاسی هاشمی رفسنجانی نابخشودنی است.  کاربری به نام بهاره خطاب به طرفداران رفسنجانی نوشته است: «هاشمی رفسنجانی میتونه براتون قهرمان باشه، مردمی باشه و۴ دهه جنایتشو نادیده بگیرین ولی من برای کشتن بابا وعموم و شوهرخاله وعمه ام هرگز نمی بخشمش».  اما با وجود تنوع واکنش ها درباره گذشته سیاسی هاشمی رفسنجانی، به نظر می رسد که ایران بدون هاشمی رفسنجانی عده ای را هراسان و سردرگم کرده است.  میس دریمر کاربر دیگری در توییتر نوشت: «مرگ هاشمی یجوریه انگار یه خانواده یی که از پدر خانواده دل خوشی نداشته ولی پدر تقریبا تنها نان آور خونه  بوده پدرشو از دست داده. ترسناکه».حکم اعدام عامل قتل ستایش قریشی در دیوان‌عالی کشور تایید شد. امیرحسین ۱۷ ساله، بابت ارتکاب قتل، تجاوز و جنایت بر میت به قصاص، اعدام و دیه محکوم شده است.نورالله عزیزمحمدی، وکیل مدافع اولیای دم ستایش قریشی اعلام کرد که شعبه ۳۲ دیوان عالی کشور حکم قصاص و اعدام نوجوان ۱۶ ساله ورامینی را تایید کرده است. او دوشنبه ۲۰ دی به خبرگزاری تسنیم گفت اولیای دم ستایش به اجرای حکم قصاص اصرار دارند.  ستایش قریشی، دختر ۶ ساله ی افغان، در ۲۱ فروردین سال ۹۵ توسط جوان ۱۷ ساله ایرانی در منطقه خیرآباد ورامین به قتل رسید. قاتل پس از تجاوز به ستایش، کوشید جسد او را به کمک اسید از بین ببرد.  حکم قصاص و اعدام قاتل ستایش، سوم مهرماه سال جاری در دادگاه کیفری یک استان تهران صادر شده بود.  خبر کشته شدن ستایش قریشی موجی از احساسات را نزد شهروندان ایرانی و افغان برانگیخت. گروهی از ایرانی ها و افغان های مقیم تهران کوشیدند روز ۳۰ فروردین برای گرامیداشت یاد ستایش قریشی و اعتراض به این جنایت در برابر سفارت افغانستان تجمع کنند. این گردهمایی به علت ممانعت نیروی انتظامی برگزار نشد.  حکم قصاص امیرحسین ۱۷ ساله در حالی تایید شده که گروه زیادی از شهروندان با ایجاد هشتگ هایی از جمله من ستایش هستم خواستار پیگیری جدی پرونده قتل از سوی قوه قضاییه بودند.  شیرآقا قریشی، پدر ستایش ۱۶ سال پیش از افغانستان به ایران آمد و کارگر و پناهجو است. او و همسرش سه فرزند دیگر هم دارند.  امیرحسین، قاتل ستایش در طول دوران بازداشت در کانون اصلاح و تریبت به سر می برد و به دلیل مشکلات روانی مدتی در بیمارستان رازی در شهرری بستری شده بود. مجتبی فرحبخش، وکیل مدافع او گفته بود او قبلا نیز از مشکلات روانی رنج می برده است.  فرحبخش پیشتر اعلام کرده بود که خانواده متهم به قتل، امیدوارند رضایت خانواده مقتول را جلب کنند.هرچند هاشمی رفسنجانی در سال‌های آخر عمرش نقش فعالی در صحنه سیاست ایران نداشت اما حضور او در پشت پرده همیشه مشهود و موثر بود. مرگ او چه تاثیری بر آینده سیاسی ایران خواهد داشت؟از سردار سازندگی تا عالیجناب سرخ پوش و بعدتر سردار فتنه. این القاب شاید بهتر از هرچیزی سیر پر فرازونشیب زندگی اکبر هاشمی رفسنجانی را نشان دهد. اکبر هاشمی بهرمانی معروف به علی اکبر هاشمی رفسنجانی از اولین روزهای پیروزی انقلاب اسلامی ایران مرد شماره دوی سیاست ایران پس از آیت الله خمینی بود؛ چه در مقام عضو شورای انقلاب، چه در مقام ریاست مجلس شورای اسلامی و چه به عنوان معاون فرمانده کل قوا.  با مرگ آیت الله خمینی و آغاز دوران رهبری خامنه ای و ریاست جمهوری رفسنجانی، می توان او را لااقل در ۸ سال ریاست جمهوری اش مرد اول مملکت دانست اما کم  کم با روی کار آمدن دولت اصلاحات و بعدتر دولت احمدی نژاد و عمیق تر شدن شکاف میان خامنه ای و رفسنجانی، این نقش رفته رفته کمرنگ شد.  هاشمی رفسنجانی در انتخابات ریاست جمهوری سال ۱۳۸۴ از محمود احمدی نژاد شکست خورد هرچند شائبه تقلب در این انتخابات مطرح بود و به همین دلیل نیز نامه ای از سوی رفسنجانی خطاب به خامنه ای نوشته شد.  در انتخابات ۱۳۹۲ نیز در اقدامی بی سابقه، شورای نگهبان صلاحیت او را به بهانه کهولت سن رد کرد. ریاست مجلس خبرگان نیز پیش تر از او گرفته شده بود. تنها سمت رسمی که تا پایان عمرش برای او باقی ماند، ریاست مجمع تشخیص مصلحت نظام بود. با این وجود او همچنان مرد پرقدرت پشت پرده سیاست ایران و مهمتر از همه حلقه پیوند میان اصول گرایان و میانه روها و اصلاح طلبان بود.  مرگ او به خصوص در آستانه برگزاری انتخابات ریاست جمهوری و زمانی که توافق اتمی ایران با ۶ کشور قدرتمند جهان در سایه انتخاب ترامپ به ریاست جمهوری آمریکا و مخالف خوانی های داخلی مورد تهدید قرار گرفته، از دید بسیاری ضایعه ای برای ادامه مسیر اعتدال در سیاست ایران خواهد بود.  عبرتی که از هاشمی باقی خواهد ماند  رضا علیجانی تحلیلگر و فعال سیاسی ملی مذهبی معتقد است نقش رفسنجانی به عنوان حلقه پیوند میان اصلاح طلبان و اصول گرایان را شاید دیگر یک نفر تنها نتواند ایفا کند اما مجموعه ای از افراد مثل ناطق نوری، حسن روحانی و محمد خاتمی و حتی افرادی چون عارف و دیگران شاید بتوانند با هم این حلقه ارتباطی را تشکیل دهند.  علیجانی اما مهمتر از شخص رفسنجانی، گفتاری را می داند که او وارد فضای سیاسی ایران کرد و این گفتار به نظر او خود نقش آفرین خواهد شد: «الآن در جمهوری اسلامی ما دو گفتار بزرگ می بینیم: یک گفتاری که همچنان می خواهد خط آقای خمینی را ادامه بدهد، دشمن ستیز است، ضد اجانب است، می خواهد اسراییل را نابود بکند، جلو نفوذ دشمن را در داخل کشور بگیرد، که این گفتار در آقای خامنه ای و بیت ایشان اعتبار دارد. گفتار دیگری که خواهان تنش زدایی در روابط بین الملل و خواهان اصلاح روابط منطقه ای ایران است و در داخل هم به نوعی می خواهد رقابت سیاسی را حداقل زیر سقف تحمل نظام و در چارچوب قانون اساسی پیش ببرد. این گفتار به تدریج جا افتاده است. این گفتار هرچند عده ای به صورت پنهانی از آن حمایت می کنند، ولی راه خودش را خواهد گشود؛ چون برآمده از تجربه جمهوری اسلامی است. این عبرتی است که از هاشمی باقی می ماند.»  درس عبرت دیگری که به عقیده علیجانی میراث هاشمی رفسنجانی برای سیاست مداران ایران است این خواهد بود که استفاده از روش های غیراخلاقی در سیاست در نهایت به خود فرد باز می گردد و او را گرفتار همان روش ها می کند.  علیجانی می گوید: «در کارنامه آقای هاشمی از این نوع رفتارها کم نیست. قدرت دادن به برخی گروه های فشار، تایید ضمنی یا همکاری با ماجراجویی هایی که در عرصه بین المللی بوده، دست سپاه را باز گذاشتن در اقتصاد، دست وزارت اطلاعات را باز گذاشتن در توطئه چینی و قتل و ترور در داخل و خارج. همه اینها بومرنگی است که آقای هاشمی پرتاب می کند و بعد به خودش و به خانواده اش اصابت می کند. این یک عبرت است که استفاده از روش های غیراخلاقی بالاخره لطمه شومش را برای جامعه و برای خود آن فرد به ارمغان خواهد آورد.»  پایان یک دوره در جمهوری اسلامی و فقدان یک حامی بزرگ  حسن یوسفی اشکوری، پژوهشگر دینی مرگ هاشمی رفسنجانی را پایان یک دوره در جمهوری اسلامی ایران و آغاز یک دوره دیگر می داند. او در گفت وگو با دویچه وله مرگ هاشمی را آسیبی جدی به روند تحول خواهی در ایران و به طور خاص به دولت روحانی و جناح اعتدال گرا ارزیابی کرده و معتقد است در کوتاه مدت این خلا می تواند به روند تحولات مثبت آسیب وارد کند. اما در درازمدت او معتقد است تحولات عمده و ساختاری در جمهوری اسلامی با نبود هاشمی روی نخواهد داد.  یوسفی اشکوری از تعبیر خرمگس مزاحم برای رهبری استفاده کرده و می گوید: «با مرگ هاشمی، آقای خامنه ای یک خرمگس مزاحم را از سر راهش برداشته اما در درازمدت آقای خامنه ای هم باید نگران باشد چرا که هاشمی همانطور که خودش را مرد بحران ها وصف می کرد، در عمل هم نشان داده بود که می تواند جمهوری اسلامی را از مراحل بحرانی عبور دهد. در گذشته هم همین کار را کرده بود و اگر خامنه ای دچار بحران می شد باز هم هاشمی می توانست کمکش کند. از این نظر نظام جمهوری اسلامی و خود خامنه ای یار و مددکار مهمی را از دست داده است.»  با توجه به رأی بالای هاشمی رفسنجانی در آخرین انتخابات مجلس خبرگان رهبری و نقشی که او می توانست در انتخاب رهبر آینده ایران ایفا کند، نبود او می تواند در تعیین رهبر آینده ایران تاثیر زیادی داشته باشد.  یوسفی اشکوری در این باره می گوید: «این خلأ در انتخاب رهبر به وجود آمده و دیگر شخصیت تاثیرگذاری مثل هاشمی نیست که بتواند در کوتاه مدت آن را پر کند. اگر بنا باشد ظرف ۶ ماه یا یکی دوسال آینده رهبر جدید انتخاب شود کسی نمی تواند جای آقای هاشمی را بگیرد و به هرحال می شود گفت که جامعه و مردم ایران یک حامی بزرگ را از دست دادند و اگر هاشمی بود می توانست اثر مهمی در تعیین رهبر آینده داشته باشد.»  حامی معنوی سیاست خارجه ایران  حبیب حسینی فرد، همکار دویچه وله و تحلیلگر مسائل منطقه نقش رفسنجانی در سیاست خارجه ایران را بیشتر نوعی نقش حمایتی و پدر معنوی می داند. از جمله در مسئله رابطه با غرب او معتقد است: «گرچه رفسنجانی در سال های اخیر نقش مهمی در تعیین سیاست ها یا اعمال فشار برای پیشبرد آنها نداشت و عمدتا به عنوان یک حامی معنوی برای نیروهایی که در این راستا حرکت می کنند مطرح بود ولی فقدانش یک حلقه مفقوده است برای نیروهایی که در حکومتند از جمله روحانی و ظریف و کسانی که سیاست متفاوتی از سپاه و بیت رهبری را پیش می بردند و می خواستند با غرب مسائلشان را حل کنند و ایران را در یک مناسبات عادی با جهان قرار دهند. ضمن اینکه با توجه به اینکه نقش قاطعی هم نداشت نمی شود این فقدان را یک ضربه بزرگ به حساب آورد.»  درباره نقشی که هاشمی می توانست در بهبود روابط ایران با عربستان ایفا کند نیز حسینی فرد می گوید: «رهبری عربستان با قبل متفاوت شده و آن نسلی که رفسنجانی با آنها رابطه خوبی داشت دیگر در عربستان در قدرت نیست. از طرفی هم کل رابطه ایران و عربستان پیچیده تر شده و شکاف میان دو کشور به دلایل گوناگون منطقه ای عمیق تر شده به طوری که اگر رفسنجانی هم بود با امکانات محدودی که داشت شاید در مختصات کنونی نمی توانست کاری بکند.»  در مسئله سوریه و بحران های منطقه نیز حسینی فرد معتقد است بیش از آنکه رفسنجانی می توانست نقش ایفا کند، نوع تعاملی که ایران با کشورهای منطقه و از جمله روسیه و ترکیه دارد و چگونگی تنظیم روابطش با این کشورها نقش تعیین کننده تری دارد.  این تحلیلگر سیاسی اما تاکید می کند: «نمی توان گفت نقش پشتیبان یا حمایت معنوی رفسنجانی متوجه این مسئله نبوده ولی نقش قاطعی در این مورد نداشته است.»  حدود ۴ ماه دیگر انتخابات ریاست جمهوری در ایران برگزار می شود. باید تا آن زمان صبر کرد و دید نبود مرد پشت پرده سیاست ایران در این انتخابات حساس چه تاثیری بر آینده سیاست ایران درهمه زمینه ها خواهد گذاشت.مراجع تقلید پیام‌هایی در تمجید از رفسنجانی منتشر کردند. سپاه پاسداران همراهی او با ولی فقیه زمان را برجسته ساخت. احمدی‌نژاد او را از موثرترین چهره‌های کشور خواند. احمد توکلی نوشت کاش با او مهربان‌تر رفتار می‌کردیم.●  سپاه پاسداران در بیانیه ای به مناسبت درگذشت رفسنجانی، او را جزء غیرقابل تفکیک تاریخ نهضت اسلامی خواند. در بیانیه سپاه، نقش رفسنجانی در مبارزه مستمر با ضد انقلاب، همراهی و حمایت از خمینی و خامنه ای برجسته شده است. محمد علی جعفری، فرمانده سپاه در بخشی از این پیام نوشته که رفسنجانی در عرصه های دفاع از آرمان های انقلاب اسلامی عامل عصبانیت دشمنان ملت ایران و خناسانی بود که رویای گسستن ارتباط وثیق او با ولی فقیه زمان را داشتند.  ● غلامعلی رشید، فرمانده قرارگاه خاتم  الانبیا، در پیام تسلیت خود عنوان کرد که مردم ایران هرگز مجاهدت ها و تلاش های آیت الله هاشمی را از یاد نخواهند برد.  ● قاسم سلیمانی، فرمانده نیروی قدس، شاخه برون مرزی سپاه پاسداران، با دیدار از خانواده هاشمی رفسنجانی، مستقیما به آنها تسلیت گفت. خبرگزاری انتخاب نوشت سلیمانی در این ملاقات رفسنجانی را مجاهد فی سبیل الله خواند.  ● محمود احمدی نژاد، رئیس جمهور پیشین ایران نیز پیامی منتشر کرد. رفسنجانی در این پیام از جمله موثرترین چهره های سیاسی دهه های اخیر کشور در صحنه های حساس انقلاب توصیف شده است. خطاب تسلیت احمدی نژاد به خامنه ای، خانواده و علاقمندان رفسنجانی است.  ● محمد تقی مصباح یزدی، عضو جامعه مدرسین حوزه علمیه قم و رهبر معنوی جبهه پایداری، درگذشت رفسنجانی را تسلیت گفت و او را کسی خواند که قبل و بعد از انقلاب اسلامی در خدمت نظام بود. مصباح از منتقدان و مخالفان سرسخت رفسنجانی بود. در انتخابات اسفند ۹۴ تلاش طرفداران هاشمی رفسنجانی برای حذف مصباح از مجلس خبرگان نتیجه داد و او همراه محمد یزدی نتوانستند به این مجلس راه یابند.  ● جامعه مدرسین حوزه علمیه قم و شورای عالی حوزه های علمیه نیز پیامی در تسلیت درگذشت رفسنجانی منتشر کرده  و مجاهدت و جانفشانی های او در راه اسلام و انقلاب را فراموش نشدنی خوانده اند.  ● جوادی آملی، نوری همدانی، مکارم شیرازی، علوی گرگانی و حسین مظاهری، پنج مرجع تقلید، هر یک در پیام هایی جداگانه درگذشت رفسنجانی را تسلیت گفتند. مکارم شیرازی، رفسنجانی را مردى بسیار جدى، باهوش، شجاع و صاحب اراده توصیف کرده که مشکلات مختلفى را پشت سر گذاشت ولى این مشکلات هرگز سبب نشد که صحنه را ترک کند. جوادی آملی گفته که بهترین ابراز همدردی در این سانحه سنگین ملی و رخداد توان فرسا، حفظ نظام اسلامی، تقویت ارکان، حرکت در مدار پیام رهبری است.  ● امام جمعه موقت قم، آیت الله امینی،  پیامی متفاوت و خطاب به خود رفسنجانی فرستاد: «علیرغم آن که همه دنیایت را فدای انقلاب و نظام کردی، در این اواخر به شما بی مهری های فراوانی شد. مظلوم تر از شهید بهشتی بودی. در این پیام آمده است: «گرچه متاسفانه ظاهرا جسم شما دیگر در کنار ما نیست، اما شما را همچون همیشه زنده; می دانم؛ چون انقلاب باید زنده بماند.  ● احمد توکلی، نماینده اصولگرای مجلس نهم در توئیتی نوشت: «امروز نباید کسی از بیان خوبی ها و خدمات هاشمی رفسنجانی خجالت بکشد. کاش با او مهربان تر رفتار می کردیم.»  ● هاشمی رفسنجانی روز سه شنبه در بهشت زهرا و در آرامگاه روح الله خمینی دفن خواهد شد. روابط عمومی شهرداری تهران اعلام کرده که استفاده از خطوط یک و چهار متروی تهران (مسیر منتهی به خاکسپاری) در زمان خاکسپاری رفسنجانی رایگان خواهد بود.سال‌های پایانی زندگی رفسنجانی را می‌توان یکی از پرتلاطم‌ترین دوران نقش‌آفرینی سیاسی او دانست؛ عدم احراز صلاحیت در انتخابات ریاست جمهوری، کسب آرای بی‌سابقه در انتخابات مجلس خبرگان.با مرگ اکبر هاشمی رفسنجانی، از سه شخصیت مهم نسل اول سردمداران جمهوری اسلامی یک نفر بیشتر با قی نمانده است؛ علی خامنه ای، رهبر جمهوری اسلامی که رفسنجانی در رسیدن او به این مقام نقشی تعیین کننده داشت.  عبدالکریم موسوی اردبیلی، عضو شورای انقلاب و رئیس پیشین دیوان عالی کشور، یکی دیگر از این سه نفر بود که حدود یک ماه و نیم پیش (سوم آذر ۹۵) در سن ۹۱ سالگی درگذشت.  بر خلاف موسوی اردبیلی که از زمان رهبری خامنه ای از سیاست کناره گیری کرد و در مورد مسائل روز کمتر سخن گفت، رفسنجانی به میل خود از هیچ مسندی کنار نرفت، گرچه از برخی کنار گذاشته شد.  بیشتر بخوانید: پدیده رفسنجانی؛ به حاشیه راندن مرد رهبرساز  تجربه تلخ مجلس ششم  انتخابات دوره ششم مجلس شورای اسلامی (۲۹ بهمن ۷۸) برای مردی که رئیس نخستین دوره این مجلس، تا دو سال پیشتر دو دوره رئیس جمهور، و از ابتدای تاسیس مجمع تشخیص مصلحت نظام ریاست آن را بر عهده داشت تلخ و غیرمنتظره بود.  رفسنجانی در این انتخابات به عنوان نفر آخر فهرست تهران به مجلس راه یافت اما از نشستن بر کرسی نمایندگی خودداری کرد.  شکست رئیس مجمع تشخیص مصلحت در انتخابات سال ۷۸ از جمله متاثر از تبلیغات و حمله های شدید بخشی از اصلاح طلبان به او بود.  در انتخابات ریاست جمهوری سال ۸۴، مرد قدرتمند صحنه سیاست در دور دوم مغلوب محمود احمدی نژاد شد که محور تبلیغات خود را حمله به رفسنجانی به عنوان نماد فساد، سوءاستفاده از قدرت و ثروت اندوزی قرار داده بود.  او پس از دور اول انتخابات که در آن بیشترین آرا را به دست آورد در بیانیه ای گلایه کرد که پاره  ای اقدامات و البته دخالت های سازمان يافته این انتخابات را آلوده کرده و رقیبش ميلياردها تومان از بيت المال را صرف تهيه و نشر تهمت ها و اهانت ها و دروغ های خطرناک کرده است.  بیشتر بخوانید: ظهور و سقوط احمدی نژاد، رئیس جمهور مطیع و محبوب خامنه ای  جدی شدن پروژه حذف  رهبر جمهوری اسلامی که همواره حامی سرسخت احمدی نژاد بود زمانی ابراز خوشحالی کرد که با نشستن او بر کرسی ریاست جمهوری نگرانی هایش درباره به وجود آمدن حاکمیت دوگانه برطرف شده است.  این حمایت ها و ادامه حمله ها به رفسنجانی توسط رئیس دولت نهم نشان می داد که خامنه ای و اقتدارگرایان راه خود را از او جدا کرده اند و به حاشیه راندنش را در دستور کار دارند.  با این همه فشارهایی که با روی کار آمدن دولت نهم به اصلاح طلبان و محافظه کاران میانه رو وارد می شد بار دیگر رفسنجانی را به عنوان مردی که می تواند در جدال جناح های مختلف تعادل ایجاد کند مطرح کرد.  حاصل این تحولات پیروزی رفسنجانی در انتخابات مجلس خبرگان (سال ۸۶) شد. او با کسب بیشترین آرا به عنوان نماینده اول تهران وارد این مجلس شد و ریاست آن را بر عهده گرفت.  انتخابات ریاست جمهوری سال ۸۸ را می توان نقطه عطف زندگی سیاسی رفسنجانی تلقی کرد؛ دوره ی ایجاد محدودیت ها و فشارها از سوی حاکمیت، و پیروزی های انتخاباتی با همراهی اصلاح طلبان و محافظه کاران میانه رو.  عقوبت جانبداری از معترضان  با اوج گیری جنبش اعتراضی به نتایج اعلام شده انتخابات سال ۱۳۸۸ که خامنه ای و حامیانش آن را فتنه می خوانند، رفسنجانی جانب معترضان را گرفت، خواستار آزادی زندانیان سیاسی شد و مهم ترین جایگاه های رسمی خود را یکی پس از دیگری از دست داد.  انتقاد از شورای نگهبان و مشکوک و تردیدآمیز خواندن نتایج انتخابات ریاست جمهوری در خطبه های نماز جمعه ۲۶ تیر ماه ۸۸ باعث شد که کهنه کارترین امام جمعه موقت تهران پس از ۲۸ سال مجبور به کناره گیری از این سمت شود.  مرد رهبرساز جمهوری اسلامی از این پس در ادبیات رسمی حکومت به یکی از خواص بی بصیرت و حامیان سران فتنه بدل شد.  او یک سال بعد تحت فشار و به اجبار از نامزدی برای ریاست مجلس خبرگان صرف نظر کرد. در سال های بعد و با پافشاری رفسنجانی بر مواضعش درباره حوادث سال ۸۸ برخی نزدیکان حکومت او را به بازداشت خانگی و گرفتار شدن به سرنوشتی نظیر حسینعلی منتظری نیز تهدید کردند.  بیشتر بخوانید: تهدید تلویحی رفسنجانی به سرنوشتی نظیر منتظری  رد صلاحیت رئیس مجمع تشخیص مصلحت  تهدیدها در مورد رفسنجانی عملی نشد اما بازداشت و زندانی شدن دو فرزندش، فائزه و مهدی نشان داد که نفوذ او در مراکز تصمیم گیری به شدت کاهش یافته و اراده حذف او از دایره قدرت بسیار جدی است.  تجلی این اراده را می توان در عدم احراز صلاحیت رئیس مجمع تشخیص مصلحت نظام برای نامزدی در انتخابات یازدهمین دوره ریاست جمهوری توسط شورای نگهبان مشاهده کرد.  دو روز قبل از انتخابات سال ۹۲ پایگاه اطلاع رسانی رئیس مجمع تشخیص مصلحت نظام از قول او نوشت که یک مقام ارشد امنیتی که گفته می شود حیدر مصلحی، وزیر وقت اطلاعات بوده با حضور در جلسه شورای نگهبان آنها را متقاعد کرد که صلاحیت رفسنجانی را تائید نکنند.  او می گوید این مقام امنیتی در آن نشست گفته است: «حضور هاشمی در انتخابات می تواند موجب پیروزی قاطع و با رای بالای مردم شود که با راه و رسم آنها سازگار نیست»؛ او اعضای شورای نگهبان را متقاعد کرده که به بهانه شرایط جسمی رای به عدم احراز صلاحیت اش دهند.  مطابق برخی گمانه زنی ها طرح حذف رفسنجانی با پافشاری برخی فرماندهان سپاه پاسداران و نیروهای امنیتی این نهاد به اجرا گذاشته شد.  بیشتر بخوانید: توهین به رفسنجانی و هشدار درباره فتنه ۹۴  پیروزی های بزرگ    به رغم تمام فشارها انتخابات ریاست جمهوری دوره یازدهم برای هاشمی رفسنجانی یک پیروزی بزرگ بود زیرا نقش او در وحدت نیروهای اصلاح طلب و محافظه کاران میانه رو برای پشتیبانی از حسن روحانی انکارناپذیر است.  رئیس دولت یازدهم در نخستین نطق خود پس از پیروزی در انتخابات سال ۹۲ از رئیس مجمع تشخیص مصلحت نظام و رئیس جمهور پیشین محمد خاتمی به خاطر نقشی که در این پیروزی داشتند قدردانی کرد.  انتخابات همزمان دوره پنج مجلس خبرگان و دوره دهم مجلس در اسفند ۹۴ نیز پیروزی بزرگ دیگری برای رفسنجانی به ارمغان آورد.  در انتخابات مجلس خبرگان، که در اقدامی غیرمنتظره صلاحیت رفسنجانی برای نامزدی در رقابت های آن تائید شد، او با بیش از ۲ میلیون و ۳۰۰ هزار رأی به عنوان نفر اول تهران، و ۱۵ نفر از ۱۶ نفر عضو فهرست مورد حمایت او وارد مجلس پنجم شدند.  کسب این میزان رأی در هیچ دوره ای از انتخابات مجلس خبرگان سابقه نداشته است. توفیق فهرست مورد حمایت رفسنجانی در تهران باعث شد که شماری از اصول گرایان تندرو، از جمله محمد یزدی، رئیس پیشین مجلس خبرگان و محمد تقی مصباح یزدی به مجلس پنجم راه نیافتند.  استبداد نمک نشناس  در کارنامه اکبر هاشمی رفسنجانی انبوهی از پست های انتخابی و انتصابی وجود دارد. مهم ترین پست انتصابی او که تا هنگام مرگ در اختیار داشت ریاست مجمع تشخیص مصلحت نظام بود.  دوره ششم فعالیت این مجمع که اعضای حقوقی آن هر پنج سال یک بار توسط رهبر جمهوری اسلامی منصوب می شوند ۲۴ اسفند سال ۹۰ آغاز شد و به زودی به پایان می رسد.  برخی ناظران احتمال می دهند اگر رفسنجانی دو ماه دیگر زنده می ماند شاهد از دست دادن آخرین مقام رسمی خود می شد. خامنه ای سال ۱۳۹۰ محمد هاشمی برادر رفسنجانی را از مجمع تشخیص مصلحت نظام کنار گذاشت.  رفسنجانی در سخنرانی خود در مراسم روز معلم سال ۱۳۹۳ با اشاره به تبعید و قتل شخصیت محبوب خود امیرکبیر، او را فردی معرفی کرد که ناصرالدین شاه را بر تخت نشاند و گفت: «اما استبداد در مورد امیرکبیر نمک نشناسی کرد».  بسیاری این سخنان را کنایه ای به وضعیت خود رفسنجانی و ناسپاسی خامنه ای ارزیابی کرده اند. به گفته ی معاون روابط عمومی مجمع تشخیص مصلحت نظام قرار است سه شنبه، ۲۱ دی در مراسم خاکسپاری رفسنجانی، خامنه ای بر پیکر او نماز میت بخواند.یک ناوشکن نیروی دریایی آمریکا به سمت شناورهای سپاه پاسداران ایران در تنگه هرمز تیر اخطار شلیک کرد. گفته شده شناورهای ایرانی به پیام‌های رادیویی پاسخ نداده‌اند و با سرعت به سوی ناوشکن آمریکا نزدیک شده‌اند.خبرگزاری رویترز به نقل از نیروی دریایی آمریکا گزارش داده که یک ناوشکن آمریکا روز یکشنبه (۸ ژانویه ۱۹ دی ماه) سه بار به سمت شناورهای ایران در تنگه هرمز تیر اخطار شلیک کرده است.  دو مقام وزارت دفاع آمریکا به این خبرگزاری گفته اند که این چهار شناور که متعلق به سپاه پاسداران بوده اند با سرعتی بالا به سمت ناوشکن آمریکایی حرکت کرده و به آن نزدیک شده اند.  طبق گفته های این مقام های آمریکایی که نامشان فاش نشده، ناوشکن یو اس اس ماهان ( ) تلاش کرده تا با شناورهای ایرانی ارتباط رادیویی برقرار کند اما این شناورها درخواست ناوشکن آمریکایی برای کاهش سرعت را بی پاسخ گذاشته اند و در عوض شروع به سئوال پرسیدن از یواس اس ماهان کرده اند.  در پی ایجاد این وضعیت ناوشکن آمریکایی شروع به شلیک تیر اخطار کرده است. به نوشته رویترز یک هلیکوپتر نیروی دریایی آمریکا پیش از شلیک اخطار، یک شناور دودزا در محل پرتاب کرده است.  مقام های آمریکایی گفته اند که شناورهای سپاه تا ۸۰۰ متری ناوشکن آمریکایی نزدیک شده اند. این ناوشکن در حال اسکورت دو کشتی نظامی آمریکایی بوده است.  در ماه اوت سال گذشته نیز حادثه ای مشابه رخ داده بود. براساس گزارش ها در آن زمان یکی از قایق های گشتی سپاه پاسداران به دو کشتی نیروی دریایی آمریکا و یک کشتی کویتی در آب های خلیج فارس نزدیک شده بود.  پس از بی توجهی قایق های تندروی ایرانی به درخواست ناو آمریکایی برای ترک منطقه، این ناو سه بار به نشانه هشدار شلیک کرده بود.  بیشتر بخوانید: شلیک تیر هشدار ناو آمریکایی به سوی قایق  های نظامی ایران  رویدادهایی از این دست تا کنون چندین بار میان نیروی دریایی آمریکا و قایق های گشتی متعلق به ایران رخ داده اند. برخی از این رویدادها در گذشته حتی تا مرز ایجاد تنش های تهدیدآمیز پیش رفته اند.  دونالد ترامپ، رئیس جمهور منتخب آمریکا پیش تر در جریان کارزارهای انتخاباتی خود هشدار داده بود قایق های ایرانی که برای نیروی دریایی آمریکا در آب های خلیج فارس مزاحمت ایجاد می کنند، به ضرب گلوله از آب بیرون انداخته خواهند شد.  ترامپ روز ۲۰ ژانویه (اول بهمن) رسما قدرت را از باراک اوباما تحویل گرفته و وارد کاخ سفید خواهد شد.ایران و جهانیان به درگذشت اکبر هاشمی رفسنجانی، از چهره‌های سیاسی پرنفوذ جمهوری اسلامی ایران در دهه‌های گذشته واکنش نشان داده‌اند. معاون وزیر بهداشت می‌گوید، در روند درمان هاشمی رفسنجانی کوتاهی صورت نگرفته است. ; به گزاش خبرآنلاین، مهدی طباطبایی ، عضو جامعه روحانیت مبارز با حضور در برنامه شبکه تلویزیون ایران هشدار داد و گفت: «اگر صدا و سیما از آقای هاشمی رفسنجانی تجلیل نکند مردم را از دست خواهد داد. مردم فقط چهار نفری نیستند که شما فکر می کنید.»   او گفت که رفسنجانی به توهین ها جواب نمی داد و سعه صدر زیادی داشت. او هر وقتی می خواست کاندیدا بشود عده ای حمله به هاشمی و فرزندانش را وظیفه می دانستند و او دلش می سوخت. به گفته او، رفسنجانی به پسرش مهدی گفت: «برای حفظ نظام هم شده برو و او هم رفت.» طباطبایی همچنین گفت: «من فکر می کنم ایشان هنوز می خواستند چیزهایی را برای مردم بیان کنند. اما نمی دانم چه مانعی وجود داشت که این خاطرات بیان نشود و یا این که به صلاح نبوده است که ایشان بعضی از خاطراتش را برای مردم بیان کند.»  ; حسن روحانی، رئیس جمهور ایران در پی درگذشت هاشمی رفسنجانی در سخنانی در حسینه جماران گفت: «هر روز، روز سختی بود آقای رفسنجانی به صحنه آمد، هیچ وقت از صحنه کنار نرفت، هیچ وقت مشکلات او را از مسیرش جدا نکرد... او راه درست را همیشه با شهامت به مردم نشان داد و با شجاعت و فکر روشن خودش مسیر را به جوانان کشور نشان داد.» روحانی ابراز امیدواری کرد که جوانان و همه اندیشمندان و صاحب نظران با بودن در صحنه خلاء وجودی او را پر کنند.  ; محمد نواز شریف، نخست وزیر پاکستان با صدور پیامی درگذشت رفسنجانی را تسلیت گفت و تلاش های او در مسیر وحدت جهان اسلام را مورد ستایش قرار داد.  ۲۲۰ نماینده مجلس مرگ هاشمی رفسنجانی را تسلیت گفته و او را شخصیتی خواندند که در سایه تدبیر و عقلانیت قوام بخش نظام بود. در این پیام که در جلسه علنی روز دوشنبه ۲۰ دی قرائت شد او شخصیتی مدافع حقوق مردم خوانده شده است.  ; در کرمان پنج روز عزای عمومی اعلام شد. روابط عمومی استانداری کرمان و امام جمعه کرمان در پیامی مشترک این خبر را اعلام کرده و از رفسنجانی به عنوان شخصیتی یاد کردند که در برابر سختی ها و دشواری ها خم به ابرو نیاورد.  ; خبرگزاری ایرنا بر اساس آخرین تصمیم خانواده رفسنجانی نوشت، او در آرامگاه آیت الله خمینی به خاک سپرده خواهد شد. مراسم تشییع پیکر رفسنجانی ساعت ۱۰ صبح سه شنبه ۲۱ دی (۱۰ ژانویه) از دانشگاه آزاد آغاز می شود و علی خامنه ای، رهبر جمهوری اسلامی ایران بر پیکر او نماز میت خواهد خواند.  ; رئیس جمهور تاجیکستان و وزیر خارجه ترکیه درگذشت رفسنجانی را تسلیت گفتند.  ; پایگاه خبری جماران، نزدیک به هاشمی رفسنجانی نوشت، طبق تصمیم خانواده او پیکر رئيس جمهور پیشین ایران در آرامگاه آیت الله خمینی، بنیانگذار جمهوری اسلامی دفن خواهد شد. خانواده اکبر هاشمی رفسنجانی پیش از این طی پیامی اعلام کرده بود که او در قم دفن می شود. در همین حال ایسنا به نقل از یاسر هاشمی، فرزند هاشمی رفسنجانی نوشته است، به دلیل علاقه او به خمینی از سویی و این که گفته است، مایل است در قم به خاک سپرده شود خانواده هنوز موفق به تصمیم گیری در این مورد نشده و تا ساعت ۱۲ ظهر دوشنبه تصمیم نهایی را به اطلاع همگان خواهد رساند.  ; دختران میرحسین موسوی و زهرا رهنورد در پیامی درگذشت هاشمی رفسنجانی را تسلیت گفتند. در این پیام آمده است: «اگرچه ایشان با قلبی زخم خورده ناشی از هجوم بی رحمانه اتهام ها، هتاکی ها و جفای بسیار که به دلیل همدلی با مردم تحمل کرد، دار فانی را وداع گفت، اما این همدلی ها، محکم و روشن و مؤثر باقی خواهد ماند.» رفسنجانی در سال ۱۳۸۸ به نحوه ی برخورد با معترضان به نتایج انتخابات ریاست جمهوری انتقاد کرده بود.  ; علی مطهری، نایب رئیس مجلس شورای اسلامی رفسنجانی را نماد اعتدال خواند و نوشت: «او در سال های اخیر آفت ها و آسیب های انقلاب اسلامی را خوب تشخیص داده بود و بر آزادی بیان و عدم سخت گیری بر منتقدان تأکید داشت.» مطهری در پیام تسلیت خود نوشت: «آنجا که احساس می کرد که نظام به خطا می رود هشدار می داد. دست فرصت طلبان را که در صدد به حاشیه راندن انقلابیون اصیل بودند رو می کرد.» مطهری رفسنجانی را انسانی خواند که تصویر درستی از ولایت فقیه داشت و... بر مصلحت کشور پافشاری می کرد گرچه مورد هجوم و تهمت قرار گیرد.»  ; محمد خاتمی، رئیس جمهوری پیشین ایران در پیامی درگذشت اکبر هاشمی رفسنجانی را تسلیت گفت و او را از معدود انسان های بزرگی خواند که چه پیش از انقلاب و چه پس از آن همواره و همه جا نقشی ممتاز و کم نظیر داشته است.  ; خانواده مهدی کروبی رفسنجانی را نامی ماندگار در جمهوری اسلامی ایران خواند و در پیام تسلیت خود نوشت: «نقش او در سال های پیش از انقلاب و در دوران مبارزه در کنار دیگر مبارزان راه آزادی از جمله عزیز در حصرمان، فراموش ناشدنی است. آقای هاشمی پس از انقلاب مسئولیت های مهمی بر عهده داشت، اما نقطه عطف او پس از انقلاب را می توان در حوادث پس از سرکوب خشن ۸۸ دید. جایی که او ماندن در کنار مردم را بر قدرت حاکم ترجیح داد.» هاشمی رفسنجانی پس از انتخابات مناقشه برانگیز سال ۸۸ بارها در مورد نتایج آن ابراز تردید و از نحوه برخورد با معترضان به این نتایج انتقاد کرده بود که نقطه اوج موضع گیری های او خطبه هایش در مراسم نماز جمعه تهران بود. به دنبال این اظهارنظرها، او که از سال ۱۳۶۰ از ائمه جمعه تهران به حساب می  آمد، از امامت و ایراد خطبه های نماز جمعه منع شد.   ; حسن قاضی زاده هاشمی، وزیر بهداشت ایران در رابطه با درگذشت رفسنجانی گفت: «آن طور که به من گزارش شده ظاهرا تیم پزشکی همراه ایشان نبوده، درحالی که همراه شخصیت ها باید تیم پزشکی حاضر باشد. تیم پزشکی زمانی هم که متوجه شدند، فرصت از دست رفته بود و شاید اگر بودند هم نمی توانستند کاری کنند اما اگر این گزارشی که به من داده شده درست باشد کوتاهی کرده اند.» او با بیان این که رفسنجانی دچار عارضه قلبی و تنفسی شده است افزود که از جزئیات امر اطلاعی ندارد و در صورت اطلاع مردم را سریعا مطلع خواهد کرد.  ; آیت الله خامنه ای، رهبر جمهوری اسلامی ایران درگذشت اکبر هاشمی رفسنجانی را تسلیت گفت و او را رفیق دیرین و همکار نزدیک سال های متمادی در عهد جمهوری اسلامی خواند. خامنه ای در پیام خود رفسنجانی را انسانی با هوش وافر و تکیه گاهی از جمله برای خودش نامید که اختلاف نظرها نتوانست این پیوند رفاقت را از میان ببرد.  ; حسن روحانی، رئیس جمهور ایران در پیامی به مناسبت درگذشت اکبر هاشمی رفسنجانی او را سرمایه ای پرارزش و نظام مدبری کم نظیر در جمهوری اسلامی خواند. روحانی نوشت: «او تحلیل گری توانا بود که جهان را به خوبی می شناخت. خطبه های نمازش در روزهای سخت دفاع مقدس به همه روحیه می داد. او در مظلومیت، چون یار دیرینش شهید بهشتی بود و ناسپاسی ها را به آسانی تحمل می کرد.»  او هاشمی را  از معماران برجسته نظام جمهوری اسلامی ایران خواند و افزود: «قانون اساسی، مجلس شورای اسلامی، مجلس خبرگان رهبری، ریاست جمهوری، مجمع تشخیص مصلحت نظام، حزب جمهوری اسلامی، سپاه پاسداران انقلاب اسلامی، جهاد سازندگی و تمام نهادهای انقلاب اسلامی مدیون تدبیر و آینده نگری این مرد فرداها است.»  ; خبرگزاری رویترز بدون ذکر نامی مشخص نوشت، یک مقام وزارت خارجه آمریکا یکشنبه هاشمی رفسنجانی را یکی از برجسته ترین چهره های تاریخ جمهوری اسلامی ایران نامید و گفت: «ما به خانواده و دوستداران او تسلیت می گوییم.»  ; مریم رجوی، رهبر سازمان مجاهدین خلق ایران ابراز امیدواری کرد، با مرگ رفسنجانی جمهوری اسلامی نیز سرنگون شود. طبق اطلاعیه شورای ملی مقاومت، او گفت: «با مرگ رفسنجانی یکی از پایه های فاشیسم دینی حاکم بر ایران و عامل تعادل آن فرو ریخت و رژیم در تمامیت خود به سرنگونی نزدیک تر می شود.»  در این اطلاعیه با اشاره به این که رفسنجانی یکی از بالاترین نقش ها را در سرکوب و صدور تروریسم و تلاش برای دستیابی به بمب اتمی داشت آمده است، او همواره نفر شماره ۲ رژیم و وزنه تعادل آن بوده و همواره در حفظ آن نقش تعیین کننده ای داشته است. با مرگ او اکنون رژیم آخوندی تعادل درونی و بیرونی خود را از دست می دهد.  سازمان مجاهدین خلق که سال ها در فهرست تروریستی ایالات متحده آمریکا قرار داشت در سال ۲۰۰۱ خشونت را نفی کرد.  ; حسن نصرالله، دبیرکل حزب الله لبنان در پیام تسلیت خود هاشمی رفسنجانی را حامی همیشگی و پشتیبان مقاومت نامید. او نوشت: «ما هیچ گاه مواضع آیت الله هاشمی در حمایت از مقاومت را فراموش نمی کنیم.»  ; حمد بن عیسی آل خلیفه، پادشاه بحرین شامگاه یکشنبه طی پیامی به حسن روحانی درگذشت اکبر هاشمی رفسنجانی، رئیس فقید مجمع تشخیص مصلحت را تسلیت گفت و آرزو کرد که روح او در آرامش باشد. وزیر خارجه این کشور که از مدت ها پیش ایران را به دخالت در امور داخلی خود متهم می کند در توییتر نوشت: «خدا رحمتش کند.»    ; عربستان سعودی که بزر گ ترین رقیب ایران در منطقه است به گونه ای محسوسی در واکنش به درگذشت هاشمی رفسنجانی تأخیر نشان داد. یکی از تلویزیون های دولتی این کشور مصاحبه ای با یکی از اعضای سازمان مجاهدین خلق را پخش کرد که در آن از ارتباط رفسنجانی با اعدام های گروهی هزاران زندانی در پایان جنگ هشت ساله ایران و عراق صحبت می شود.  ; شیخ صباح  الاحمد الصباح، امیر کویت در پیامی به حسن روحانی درگذشت هاشمی رفسنجانی را تسلیت گفت. شیخ نواف الاحمد جابرالصباح، ولیعهد و شیخ جابر مبارک الاحمد الصباح، نخست وزیر کویت نیز پیام های مشابهی به رئیس جمهور ایران فرستادند.  بیشتر بخوانید: اعلام سه روز عزای عمومی به خاطر درگذشت هاشمی رفسنجانی  شیخ تمیم بن حمد آل ثانی، امیر قطر که شریک گازی ایران در میدان پارس جنوبی محسوب می شود با ارسال پیامی به حسن روحانی درگذشت اکبر هاشمی رفسنجانی را تسلیت گفت.  ; انور قرقاش، وزیر مشاور در امور خارجی امارات متحده عربی در پیامی توییتری درگذشت هاشمی رفسنجانی را تسلیت گفت و نوشت، رفسنجانی یکی از صداهای واقع گرایی سیاسی و اعتدال گرایی در ایران بود. امارات متحده عربی تعداد زیادی مقیم ایرانی دارد.  اکبر هاشمی رفسنجانی شامگاه یکشنبه ۱۹ دی (۸ ژانویه) در ۸۲ سالگی بر اثر عارضه قلبی در بیمارستان شهدای تهران درگذشت. او که متولد سال ۱۳۱۳ در بهرمان بود، ریاست سه دوره مجلس شورای اسلامی را بر عهده داشت و چهارمین رئیس جمهوری ایران در دو دوره پیاپی میان سال های ۱۳۶۸ تا ۱۳۷۶ بود. رفسنجانی ریاست مجلس خبرگان رهبری بین سال های ۱۳۸۶ تا ۱۳۹۰ و ریاست مجمع تشخیص مصلحت نظام را در کارنامه خود داشت. او به عنوان یکی از پرنفوذترین شخصیت های سیاسی جمهوری اسلامی شناخته می شود.در پی اعلام درگذشت هاشمی رفسنجانی، یکی از چهره‌های اصلی نظام جمهوری اسلامی موافقان و مخالفانش دست به تجلیل از جایگاه او زدند. قرار است که مراسم تشییع رفسنجانی در روز سه‌شنبه، ۲۱ دی در مقابل دانشگاه تهران برگزار شود.; معاون درمان وزیر بهداشت می گوید، هیچ گونه کوتاهی در روند درمان هاشمی رفسنجانی صورت نگرفته و خود ایشان نپذیرفته بودند که تیم پزشکی همراهشان باشد. محمد آقاجانی گفت: «ایشان در ساعت ۶ عصر یکشنبه دچار ایست قلبی شدند و بلافاصله به اورژانس بیمارستان شهدای تجریش منتقل شدند تیم پزشکی پرستاری و بیهوشی ایشان کامل بود اما بعد از ۹۰ دقیقه عملیات احیا و ماساژ و تنفس مصنوعی احیا موفقیت آمیز نبود و ایشان دار فانی را وداع گفتند.»  او افزود: «هاشمی زمانی به بیمارستان منتقل شدند که علایم حیاتی نداشتند و با توجه به ایست قلبی کامل و با توجه به سن ۸۲ سالگی و زمینه قبلی بیماری، حتی اگر در زمان حادثه در مرکز درمانی بودند امکان احیا خیلی سخت بود.»   به گفته آقاجانی، پس از رسیدن رفسنجانی به بیمارستان بلافاصله اقدامات درمانی شامل تنفس مکانیکال، تنفس مصنوعی و ماساژ قلبی و تزریق انواع دارو به مدت ٩٠ دقیقه انجام شد، اما اقدامات درمانی موثر نبود و ایشان ساعت ۳۰: ۱۹ درگذشت. پیش از این وزیر بهداشت گفته بود که تیم پزشکی رفسنجانی حاضر نبوده در حالی که همراه شخصیت ها باید تیم پزشکی حاضر باشد.  ; رئيس جمهور افغانستان درگذشت رفسنجانی را تسلیت گفت. طبق پیام منتشره در خبرنامه ارگ افغانستان، محمد اشرف غنی رفسنجانی را شخصیتی تأثیرگذار در مسائل منطقه خواند.   ; اسحاق جهانگیری، معاون اول رئیس جمهور ایران در حاشیه مراسم حسینیه جماران ضمن تجلیل از شخصیت رفسنجانی گفت: «دولت احساس می کند که پشتوانه شجاع و بزرگ خود را از دست داده است.»   ; هیئت دولت اطلاعیه ای رسمی پیرامون درگذشت رفسنجانی منتشر و اعلام سه روز عزای عمومی کرد. در این اطلاعیه آمده است: «به مناسبت تجلیل از این یار دیرین امام و رهبری سه روز عزای عمومی و روز سه شنبه ۲۱ دی ماه ۱۳۹۵ را تعطیل عمومی اعلام میکند و ملت قدرشناس ایران را به شرکت باشکوه و تاریخی در مراسم تشیع پیکر پاک ایشان دعوت مینماید .»  ; مهدی، فائزه و فاطمه هاشمی، فرزندان آقای هاشمی رفسنجانی نیز در بیمارستان حضور داشتند. مهدی هاشمی که دوران محکومیت خود را در زندان سپری می کند با خودروی نیروی انتظامی وارد بیمارستان شد و سپس با چشمان گریان به سمت جماران حرکت کرد.  ; حسن روحانی، رئیس جمهور ایران در پیام توییتری درباره درگذشت رفسنجانی نوشت: «روح بزرگ مرد انقلاب و سیاست، مظهر صبر و استقامت به آسمان عروج کرد.»  ; محمدرضا عارف رئیس فراکسیون امید مجلس شورای اسلامی، علی لاریجانی، رئیس مجلس نیز پیام های جداگانه به خاطر درگذشت رفسنجانی منتشر کردند.  ;  در پیام شورای عالی سیاست گذاری  اصلاح طلبان به خاطر درگذشت رفسنجانی آمده است: «فقدان یک رکن انقلاب، چشم و چراغ جمهوری اسلامی، پدر سیاست نظام دینی، مغز متفکر تدبیر و توسعه ایران و حامی آزادیخوهان و اصلاح طلبان حضرت آیت الله هاشمی رفسنجانی به هیچ وجه قابل جبران نیست.»  بیشتر بخوانید: اکبر هاشمی رفسنجانی به دلیل عارضه قلبی درگذشت  ; حسین مرعشی یکی از بستگان رفسنجانی اعلام کرد که  پیکر آیت الله هاشمی ساعت ۱۰ روز سه شنبه ۲۱ دی ماه  از مقابل دانشگاه تهران تشییع می شود. وی  بر خلاف خبرهای پیشین افزود: «پیکر آیت الله هاشمی پس از تشییع در تهران در قم به خاک سپرده خواهد شد.»  برخی از نزدیکان هاشمی رفسنجانی اما گفته اند که هنوز محل قطعی تدفین وی مشخص نشده است.    ; علی مطهری، نایب رئیس مجلس شورای اسلامی نیز در پیام کوتاهی نوشت: «رحلت آیت الله هاشمی رفسنجانی مردی که در سال های اخیر به خوبی با آفات و آسیب های انقلاب اسلامی مبارزه کرد، بر امت اسلام تسلیت باد.»  ; محمد خاتمی، رئیس جمهور پیشین ایران نیز پیامی به  خاطر در گذشت رفسنجانی  منتشر کرد. در این پیام آمده است: «آیت الله هاشمی رفسنجانی از معدود انسان های بزرگی است که چه پیش از انقلاب و چه پس از آن همواره و همه جا نقشی ممتاز و کم نظیر داشته است. او اندیشمندی اسلام شناس و آزادی خواه و انقلابی و خستگی ناپذیر و مورد اعتماد و عنایت ویژه حضرت امام و گره گشا در تنگناها و بحران ها بود و قهرمانی که جز به اعتلاء  انقلاب و ایران و دفع و رفع خطرها از نظام و مردم نیاندیشید و عمل نکرد. مردم شریف و بزرگوار ایران قدر این فرزند قهرمان خود را می دانستند و بار دیگر از مراسم تشییع پیکر پاک او و مجالس بزرگداشتش جایگاه والای او را پاس خواهند داشت.»  ; خانواده مهدی کروبی در پی درگذشت اکبر هاشمی رفسنجانی ضمن تسلیت به خانواده او در پیام خود نوشتند: «نام و سابقه هاشمی در انقلاب اسلامی ماندگار و انکار ناپذیر است. نقش او در سال های پیش از انقلاب و در دوران مبارزه در کنار دیگر مبارزان راه آزادی از جمله عزیز در حصرمان، فراموش ناشدنی است. آقای هاشمی پس از انقلاب مسئولیت های مهمی بر عهده داشت، اما نقطه عطف او پس از انقلاب را می توان در حوادث پس از سرکوب خشن ۸۸ دید. جایی که او ماندن در کنار مردم را بر قدرت حاکم ترجیح داد.»  ; دختران میرحسین موسوی و زهرا رهنورد نیز در پیام تسلیت خود به خانواده اکبر هاشمی رفسنجانی نوشتند: «اگرچه ایشان با قلبی زخم خورده ناشی از هجوم بی رحمانه اتهام ها، هتاکی ها و جفای بسیار که به دلیل همدلی با مردم تحمل کرد دار فانی را وداع گفت، اما این همدلی ها، بنا بر وعده الهی مأجور در نزد حضرت حق و در کنار مجاهدت های فراموش نشدنی در سال های قبل و پس از انقلاب چه در نقش انقلابی جان برکف یا در جایگاه مسئولیت های مختلف در نظام محکم و روشن و مؤثر باقی خواهد ماند.»  ; محمدی گلپایگانی، رئیس دفتر علی خامنه ای نیز در حسینه جماران به جمع عزاداران هاشمی رفسنجانی پیوست.  ; علی خامنه ای، رهبر جمهوری اسلامی در بخشی از پیام خود به خاطر درگذشت رفسنجانی نوشته است: «اختلاف نظرها و اجتهادهای متفاوت در برهه هائی از این دوران طولانی هرگز نتوانست پیوند رفاقتی را که سرآغاز آن در بین الحرمین کربلای معلّی بود به کلی بگسلد و وسوسه ی خناسانی که در سال های اخیر با شدت و جدیت در پی بهره برداری از این تفاوت های نظری بودند، نتوانست در محبت شخصی عمیق او نسبت به این حقیر خلل وارد آورد.» در سال های گذشته حامیان علی خامنه ای، رفسنجانی را شدیداً مورد دشنام ها و انتقادات قراردادند و او را از جمله خواص بی بصیرت خواندند.    ; هادی خامنه ای، برادر رهبر جمهوری اسلامی و دبیرکل مجمع نیروهای خط امام ضمن تسلیت درگذشت رفسنجانی گفت: «هاشمی رفسنجانی یکی از تاثیرگذارترین شخصیت ها در طول انقلاب از سال۴۰ تا به امروز بوده اند و همواره مسئولیت های درجه یک را بر عهده داشته اند و از عهده آنها به خوبی بر آمده اند.»  ; شیخ صباح الاحمد الجابر الصباح، امیر کویت در پیامی خطاب به حسن روحانی، درگذشت هاشمی رفسنجانی، رئیس مجمع تشخیص مصلحت نظام را تسلیت گفت و ابراز همدردی خود را اعلام کرد.  ; نارندار مودی، نخست وزیر هند به خاطر درگذشت رفسنجانی از سوی یک میلیارد و ۲۵۰ میلیون شهروندان این کشور پیامی توییتری منتشر کرد و درگذشت رفسنجانی را تسلیت گفت.  ; تصاویر مختلفی از مراسم ترحیم رفسنجانی در حسینه جماران منتشر شده است. در این تصاویر خانواده هاشمی رفسنجانی و  برخی مقامات دولتی و رسمی ایران حضور داردند.  بیشتر بخوانید: پدیده رفسنجانی؛ به حاشیه راندن مرد رهبرساز  ; به علت تجمع مردم در خیابان های اطراف بیمارستان شهدای تجریش ترافیکی سنگینی محدوده خیابان های ولیعصرو دکتر شریعتی را فرا گرفته است. به گفته پلیس راهوار تاکنون تصمیمی در مورد اعمال محدودیت و ممنوعیت ترافیکی در این منطقه اتخاذ نشده است اما به نظر می رسد با توجه به حضور مقامات عالی رتبه در ساعات آتی محدودیت ترافیکی در این منطقه اعمال شود.اکبر هاشمی رفسنجانی به دلیل عارضه قلبی در بیمارستان شهدای تجریش در تهران درگذشت. رفسنجانی در زمان فوت ۸۲ سال داشت. صدها نفر در مقابل بیمارستان دست به تجمع زده و حاضر به ترک محل نیستند.; علی خامنه ای، رهبر جمهوری اسلامی نیز به مناسب درگذشت رفسنجانی پیامی فرستاده است. در این پیام آمده است: «با دریغ و تأسف خبر درگذشت ناگهانی رفیق دیرین و همسنگر و همگام دوران مبارزات نهضت اسلامی و همکار نزدیک سال های متمادی در عهد جمهوری اسلامی جناب حجت الاسلام والمسلمین آقای شیخ اکبر هاشمی رفسنجانی را دریافت کردم.»  ; خبردرگذشت رفسنجانی در رسانه های بین المللی نیز بازتابی گسترده داشته است.  ; به گفته خبرگزاری ایلنا قرار است تا ساعاتی دیگر مراسم ترحیم رفسنجانی در حسینه جماران برگزار می شود.  بیشتر بخوانید: پدیده رفسنجانی؛ به حاشیه راندن مرد رهبرساز  ; بنا به گزارش خبرگزاری ایلنا به خاطر درگذشت رفسنجانی در ایران ۳ روز عزای عمومی اعلام شده است و به همین دلیل دانشگاه ها و ادارات کشور نیز به مدت ۳ روز تعطیل هستند.  ; صادق زیباکلام، استاد دانشگاه ضمن اعلام تسلیت به خاطر درگذشت رفسنجانی گفت: « کمترین چهره و شخصیتی را در نظام جمهوری اسلامی می توان پیدا کرد که به اندازه او محجوب مانده و به او بی اعتنایی شده باشد و مورد تخریب و بی وفایی قرار گیرد. از یک سو کارنامه او خدمت به انقلاب و نظام است و از سوی دیگر شاهد بی وفایی های زیادی به او هستیم.»  ; معاون روابط عمومی مجمع تشخیص مصلحت نظام نیز اعلام کرد که مراسم تشییع هاشمی رفسنجانی صبح روز سه شنبه (۲۱ دی) خواهد بود.  ; محمدجواد ظریف، وزیر امورخارجه با ارسال پیامی درگذشت هاشمی رفسنجانی را تسلیت گفت. در پیام ظریف آمده است: «این یار وفادار انقلاب و مردم، همواره و همیشه و در تمامی دوران های پرفراز و نشیب زندگی پر ثمرش و در مسئولیتهای حساس و خطیر خود در هدایت مسیر توسعه و پیشرفت ایران و تعمیق انقلاب، تلاشی وافر داشتند و همواره با نگاهی ژرف و تیزبین که یکی از ویژگیهای خاص آن فقید سعید بود، علاوه بر توجه و دقت نظر در تمامی عرصههای اقتصادی و اجتماعی کشور در امر پیچیده و دشوار سیاست خارجی جمهوری اسلامی ایران نقشی به سزا و موثر برای عبور کشور از تنگناهای صعب العبور در مقاطع خاص داشتند.»  ; گفته می شود که صدها نفر در مقابل بیمارستان شهدای تجریش اجتماع کرده اند. اما ماموران انتظامی از ورود مردم به محوطه بیمارستان جلوگیری می کنند. بیمارستان نیز حاضر به پذیرش بیمار نیست. به رغم تذکرات ماموران انتظامی اجتماع کنندگان حاضر به ترک محل نیستند.  ; اسحاق جهانگیری، معاون اول رئیس جمهور، مجید انصاری و علی یونسی به همراه حسن روحانی در بیمارستان حضور داشتند.  ; فاطمه هاشمی و محسن هاشمی فرزندان آقای رفسنجانی نیز در بیمارستان حضور داشته اند.  ; به گزارش خبرگزاری فارس پزشکان ۹۰ دقیقه برای نجات جان رفسنجانی کوشیدند، اما موفق به احیای او نشدند. زمان دقیق فوت رفسنجانی ۱۹ و سی دقیقه روز یک شنبه به وقت ایران اعلام شده است.  ; حسن روحانی، رئیس جمهور نیز به بیمارستان شهدای تجریش رفته است. گفته می شود که روحانی به شدت پس از تایید خبر درگذشت رفسنجانی می گریسته است.  ; برخی خبرهای غیررسمی حکایت از آن دارد که احتمال مراسم تشییع رفسنجانی در روز سه شنبه (۲۱ دی) خواهد بود و امکان دارد که تدفین او نیز در آرامگاه آیت الله خمینی صورت گیرد.  ; خبرگزاری تسنیم به نقل حسین مرعشی، یکی از بستگان رفسنجانی نوشت که پیکر هاشمی رفسنجانی برای برگزاری مراسم تشییع به جماران منتقل شده است.  ; مدیرکل  روابط عمومی مجمع تشخیص مصلحت نظام به صدا و سیمای جمهوری اسلامی گفت: «آیت الله اکبر هاشمی رفسنجانی به علت عارضه و سکته قلبی عصر امروز به بیمارستان منتقل و مراحل احیاء برای او انجام شد اما این اقدامات پزشکی بی نتیجه ماند و به همین علت به دیار باقی شتافت.» به گفته وی درباره زمان و نحوه برگزاری مراسم تشییع و خاکسپاری رفسنجانی هنوز تصمیمی گرفته نشده است.  ; رفسنجانی تا زمان فوت ریاست مجمع تشخیص مصلحت نظام، عضویت در مجلس خبرگان رهبری و ریاست هیئت امنای دانشگاه آزاد اسلامی را بر عهده داشت. رفسنجانی نخستین رئیس مجلس شورای اسلامی و در دو دوره پیاپی بین سال های ۱۳۶۸ تا ۱۳۷۶ رئیس جمهور بود. وی از سال ۱۳۸۶ تا ۱۳۹۰ نیز ریاست مجلس خبرگان را برعهده داشت.  ; حسین مرعشی از نزدیکان رفسنجانی ضمن تایید خبر درگذشت رفسنجانی گفت که او در پی عارضه قلبی به بیمارستان منتقل شد و دقایقی پیش دار فانی را وداع گفت.  ; اکبر هاشمی رفسنجانی در سوم شهریور ۱۳۱۳ در روستای بهرمان شهرستان رفسنجان به دنیا آمد. رفسنجانی یکی از نزدیک ترین همکاران آیت الله خمینی در جریان انقلاب اسلامی به شمار می آمد.  ; بنا به گزارش خبرگزاری ایسنا، اکبر هاشمی رفسنجانی، رئیس مجمع تشخیص مصلحت نظام در روز یک شنبه (۸ ژانویه۱۹ دی) در بیمارستان شهدای تجریش در تهران بستری شد. محمد هاشمی، برادر رفسنجانی پیشتر  گفته بود که حال آقای رفسنجانی رو به بهبود است. اما پزشکان معالج پس از ساعاتی از بهبود وضع جسمی رفسنجانی قطع امید کردند.  خبرگزاری های فارس وایلنا دلیل بستری شدن رفسنجانی در بیمارستان را عارضه قلبی ذکر کرده  بودند.  خبرگزاری ایلنا می نویسد: «مردم و علاقه مندان آیت الله هاشمی در بیمارستان برای اطلاع از آخرین وضعیت ایشان حضور دارند.»  خبرگزاری تسنیم نیز این خبر را از قول یکی از مسئولان ارشد وزارت بهداشت تایید کرده است.  خبرگزاری تسنیم نیز در گزارش خود آورده بود که حال رفسنجانی وخیم است و گفته می شود که پزشکان معالج نسبت به بهبود و احیای ایشان قطع امید کرده اند.  هنوز هیچ مرجع رسمی نسبت به درگذشت رفسنجانی واکنشی نشان نداده است.دولت روسیه هرگونه مشارکت این کشور در حملات سایبری و اعمال نفوذ در روند انتخابات ریاست جمهوری آمریکا را قویا رد کرد و تکرار مدعیات را خام‌دستانه و ناشی از توهم خواند.سخنگوی کرملین می گوید ادعاهای سرویس های اطلاعاتی آمریکا مبنی بر دخالت روسیه در جریان انتخابات ریاست جمهوری ایالات متحده، در سطح سرویس های مخفی جهانی نیستند. دیمیتری پسکوف روز دوشنبه (۲۰ دی۹ ژانویه) این گونه اتهامات را آماتوری خواند.  پسکوف افزود: «ما دیگر از این حرف ها خسته شده ایم. این ادعاها توهمی بیش نیستند.»  سخنگوی کرملین گفت، مثل قبل روشن نیست که چه اطلاعاتی منجر به این نتیجه گیری شده اند. پسکوف افزود: «سیاستمداران آمریکایی بهتر است به جای توهم و به جای احساسات و حملات عاطفی، به گفت وگوی هوشمندانه روی بیاورند.»   مقامات نهادهای اطلاعاتی آمریکا روزهای پنجشنبه و  جمعه (۵ و ۶ ژانویه)، گزارش  خود مبنی بر احتمال کارزاری سایبری در رقابت های انتخاباتی آمریکا را به باراک اوباما و دونالد ترامپ ارائه دادند. جیمز کلپر، هماهنگ کننده سازمان های امنیتی آمریکا، جان برنان٬ رئيس سازمان سیا و جیمز کومی، رئیس اف بی آی در این دیدارها حضور داشتند.  در پایان گزارش این مقامات آمده که ولادیمیر پوتین، رئیس جمهوری روسیه این کاررزار را به راه انداخته تا جریان رقابت ها به نفع ترامپ و به زیان هیلاری کلینتون تمام شود.  یک روز پیش از این دیدار، جیمز کلپر در جلسه پرسش و پاسخ کمیته ای در سنای آمریکا، مداخله روسیه در انتخابات آمریکا را فراتر از هک توصیف کرده و گفته بود که روسیه مستقیما در انتخابات ریاست جمهوری آمریکا دخالت کرده است. به گفته کلپر فقط روسیه می تواند مسئول انتشار اطلاعات در زمان انتخابات ریاست جمهوری آمریکا باشد. ترامپ قبلا چنین ادعاهایی را خنده دار و مسخره توصیف کرده بود  در این گزارش هشدار داده شده که مشابه چنین دخالتی از سوی کرملین در کشورهای متحد آمریکا نیز دیده شده است.  بیشتر بخوانید: دونالد ترامپ: هک کردنها هیچ تاثیری بر نتیجه انتخابات نداشته است  دونالد ترامپ البته نتیجه گیری این نهادها مبنی بر دخالت هکرهای روسی را رد نکرده اما این ادعا را که روس ها موجب پیروزی او در انتخابات شدند تکذیب کرده است. پیشتر نیز او مخالفان خود را به انگ زنی های سیاسی متهم کرده بود.  رئیس جمهوری منتخب آمریکا در صدد است به فوریت و پس از مراسم تحلیفش در ۲۰ ژانویه، برنامه ای عاجل برای حراست در برابر حملات سایبری به جریان بیندازد.  بیم لیتوانی از هکرهای روس  لیتوانی از جمله کشورهایی است که از بیم حملات سایبری هکرهای روسی، احداث یک بانک اطلاعاتی عظیم را متوقف و معلق کرده است.  داریو ژوانیسکی، رئیس امنیت داخلی لیتوانی در گفت وگو با خبرگزاری فرانسه از احتمال دخالت سرویس های اطلاعاتی روسی در امور ادارات تابعه این کشور ابراز نگرانی کرده است.  ژوانیسکی گفته که شواهدی مبنی بر احتمال نفوذ جاسوسان روس در طرح گسترش فیبرنوری لیتوانی در دست هست.  لیتوانی عضو ناتوست و کمیسیونی دولتی در این کشور، طرح یادشده را که هزینه آن ۵۷ میلیون یوروست، در سال گذشته به عنوان یک خطر امنیتی معرفی کرد.  هر دو شرکت مجری این پروژه یعنی    و  ، هرگونه ارتباط با سرویس های اطلاعاتی روسی را تکذیب کرده و نسبت به این ادعا اقامه دعوی کرده اند.مهمترین اقدام سیاسی اردوغان برای گسترش اختیارات قانونی رئیس جمهور به مرحله عملی نزدیک می‌شود. تصویب طرح اصلاح قانون اساسی در پارلمان ترکیه می‌تواند راه را برای حداکثر اختیارات رئیس جمهور هموار کند.بنا به گزارش خبرگزاری های ترکیه، پارلمان این کشور برای مشاوره درباره اصلاح قانون اساسی کشور دو هفته فرصت دارد. طبق پیش نویس طرح اصلاحی اختیارات رئیس جمهور گسترش می یابد و پست نخست وزیر به کلی حذف می شود.  طرح اصلاحی مقرر می دارد که رئیس جمهور بر بسیاری از ارگان ها و نهادها، از جمله بر نیروهای مسلح مسلط باشد، به گونه ای که بتواند درباره تمام مقامات بلند ارتشی تصمیم بگیرد.  رؤسای دانشگاه های کشور قرار است با حکم رئیس جمهور منصوب شوند. مطابق طرح اصلاحی نیمی از رؤسای دادگاه های عالی توسط رئیس جمهور و نیمی دیگر توسط پارلمان تعیین می شوند.  رئیس جمهور حق خواهد داشت به احزاب سیاسی بپیوندد. بدین ترتیب رجب طیب اردوغان می تواند رهبری حزب محافظه کار عدالت و توسعه را به شکل رسمی به عهده بگیرد.  بیشتر بخوانید: موج انتقاد به اردوغان همزمان با ادامه ریاست او بر حزب حاکم  امکان تغییر قانون اساسی  برای اصلاح قانون اساسی رأی حداقل سه پنجم نمایندگان پارلمان ضرورت دارد. بر این منوال رأی نمایندگان جریان دست راستی و ملی گرای حزب حرکت ملی() لازم است. دولت باغچلی، رهبر این حزب به حزب حاکم عدالت و توسعه پیشنهاد کرده است که به طور مشترک بر پیش نویس اصلاحی کار کنند.  گفته می شود که برخی از نمایندگان وابسته به حزب حرکت ملی قصد دارند با پیش نویس اصلاح قانون اساسی مخالفت کنند. این حزب در پارلمان ۳۹ نماینده دارد و حزب اسلام گرای عدالت و توسعه  برای تصویب طرح اصلاحی حداقل به ۱۷ رأی اضافی نیاز دارد.  طرح اصلاح قانون اساسی پس از تصویب در پارلمان کشور باید ظرف ۶۰ روز به رأی گیری همگانی گذاشته شود. نیروهای مخالف اعلام کرده اند، در صورت برگزاری رفراندوم با تمام نیرو به آن رأی منفی خواهند داد.  طبق نظرخواهی ها تنها حدود ۴۵ درصد مردم ترکیه با اصلاح قانون اساسی به سود سیستم ریاست جمهوری موافق هستند، در حالیکه برای چنین تغییری دستکم به ۵۰ درصد آرا نیاز هست.  اردوغان که پیوسته در اندیشه تحکیم قدرت خویش بوده، آخر همین هفته به نیروهای پلیس اختیارات بیشتری داد تا بتوانند صداهای مخالف را در شبکه های اجتماعی خاموش کنند.  بیشتر بخوانید: آیا ترکیه در پرتگاه دیکتاتوری قرار گرفته؟  به موازات این تحولات، حدود ۸۴۰۰ نفر شامل کارمندان و کارکنان دستگاه قضائی و آموزش عالی از مقامات دولتی برکنار شده اند. علاوه بر این دولت اردوغان اتباع مقیم خارجه را که به ارتیاط با جنبش گولن متهم اند، تهدید کرده، چنانچه از حضور در دادگاه های ترکیه امتناع ورزند، تابعیت ترک خود را از دست خواهند داد.در پی حمله با کامیون در اورشلیم (بیت‌المقدس) که منجر به کشته شدن ۴ نفر شد، دولت اسرائیل تصمیم به تشدید مجازات‌های پیروان داعش در این کشور گرفته است. از آن گذشته سطح آماده‌‌باش در اورشلیم نیز افزایش یافته است.این نخستین باری نیست که اورشلیم شاهد حمله مرگبار یک کامیون است. در آخرین مورد ۴ سرباز اسرائیلی کشته و ۱۷ نفر مجروح شده اند. در همین رابطه پلیس اسرائیل سطح آماده باش نیروهای انتظامی خود را در اورشلیم (بیت المقدس) افزایش داده است. خبرگزاری ها گزارش داده اند که فرد فلسطینی که رانندگی این کامیون را برعهده داشته نیز توسط نیروهای انتظامی اسرائیلی هدف گلوله واقع شده و کشته شده است.  راننده فلسطینی این کامیون یکی از شهروندان بخش عربی اورشلیم بوده است. به باور بنیامین نتانیاهو، نخست وزیر اسرائیل، مسئولیت این حمله تروریستی برعهده گروه تروریستی دولت اسلامی است. نتانیاهو در این باره به خبرنگاران گفت: «هویت فرد مهاجم برای ما روشن است. همه شواهد از آن حکایت دارند که او یکی از پیروان دولت اسلامی بوده است.» این در حالی است که تا کنون هیچ گروهی رسما مسئولیت این حمله را برعهده نگرفته است.  بیشتر بخوانید: هشدار محمود عباس به ترامپ درباره تغییر پایتخت اسرائیل  علی رغم آن، دولت اسرائیل اعلام کرده که از این پس با قاطعیت بیشتری به مقابله با پیروان داعش در این کشور اقدام خواهد کرد. پس از جلسه کابینه امنیتی اسرائیل، رسانه های این کشور اعلام کردند که دولت از این پس می تواند پیروان داعش را بدون صدور کیفرخواست برای مدت ۶ ماه بازداشت کند. مدتی که به تشخیص مقامات امنیتی این کشور قابل تمدید نیز خواهد بود. این در حالی است که مدافعان حقوق بشر از اعمال چنین سیاست هایی از سوی دولت اسرائیل انتقاد می کنند.   دستگیری ها و احتمال ادامه حملات تروریستی  پلیس اسرائیل در ارتباط با حمله تروریستی با کامیون در اورشلیم اقدام به دستگیری ۹ نفر نموده است. از آن بین، ۵ نفر از اعضای خانواده راننده فلسطینی این کامیون بوده اند. از آن گذشته قرار شده است که خانه فرد سوءقصدکننده به زودی ویران شود.  بیشتر بخوانید: واکنش تند نتانیاهو به کری: نمی گذاریم کسی به ما درس بدهد  سخنگوی پلیس اسرائیل در عین حال خبر داده که جسد این فرد به خانواده او تحویل داده نخواهد شد. نخست وزیر اسرائیل، بنیامین نتانیاهو در عین حال افزود که احتمال وجود ارتباط بین حمله با کامیون در اورشلیم و حملات مشابه آن در اروپا منتفی نیست. نتانیاهو گفت: «ما می دانیم که مجموعه ای از چنین حملاتی صورت گرفته و از این رو محتمل است که ارتباطی بین این حملات وجود داشته باشد، ابتدا در فرانسه، سپس در برلین و حال در اورشلیم.»  همبستگی با خانواده قربانیان  رئیس جمهور روسیه، ولادیمیر پوتین و فرانسوا اولاند، رئیس جمهور فرانسه ضمن ابراز تاسف و تاثر از وقوع این حمله تروریستی، همبستگی خود را با دولت و مردم اسرائیل اعلام کرده اند. در عین حال، وزیر امورخارجه آلمان، فرانک والتر اشتاین مایر نیز این حمله تروریستی را به شدت محکوم کرده است. دولت آمریکا نیز ضمن محکوم کردن این حمله تروریستی بر آمادگی خود در حمایت و پشتیبانی از دولت اسرائیل تاکید کرده است.  این در حالی است که فلسطینی های ساکن نوار غزه با آمدن به خیابان ها و پخش شیرینی این عملیات تروریستی را جشن گرفتند. در عین حال خبر می رسد که گروه اسلام گرای حماس نیز از این حمله استقبال کرده است.رئیس جمهور برای رفتن آماده می‌شود. آمدنش با امید پیوند خورده بود و رفتنش با نگرانی. نگاهی به کارنامه رئیس جمهور آمریکا. کارنامه‌ای که هم درخشان بود و هم مایوس‌کننده. حال در لحظه وداع، جامعه آمریکا دوپاره شده است.باراک اوباما ۸ سال وقت داشت تا ایده های خود را عملی کند. کارش را از شهر آسمانخراش ها، شیکاگو شروع کرده بود. ایده ها و برنامه های بسیاری در سر داشت. ایده هایی که حکایت از یک آمریکای نوین داشتند. بر آن بود که آمریکایی عادلانه تر و رنگین تر بسازد. اما بسیاری از این ایده ها در پایان دوران زمامداری اش روی کاغذ ماندند و عملی نشدند. و او در واپسین هفته ها همه تلاش خود را به کار گرفت تا جلوی زیان بیشتر را بگیرد.  آخرین سخنرانی رئیس جمهور  اوباما روز سه شنبه ۱۰ ژانویه، برای آخرین بار به عنوان رئیس جمهور آمریکا سخنرانی خواهد کرد. نگرانی اصلی او در این واپسین لحظات آن است که دونالد ترامپ بسیاری از دستاوردهای او را نیست و نابود کند.  اوباما به عنوان مرد عمل، حلال مشکلات و یک فرد انسان دوست پا به کاخ سفید گذاشته بود و حال با نگرانی های بسیاری کاخ سفید را ترک می کند.  او پس از ۸ سال زمامداری موفق نشد بسیاری از مشکلات را حل کند و ناگزیر به پذیرش شکست های متعددی در سیاست داخلی و خارجی شد. آیا اوباما رئیس جمهور خوبی بود؟ یا یک رئیس جمهور بد؟ علی رغم آرایی که اوباما در انتخابات به دست آورد، بسیاری از محافظه کاران او را رئیس جمهور بد و ناموفقی ارزیابی می کنند.  سیاست خارجی  در عرصه سیاست خارجی کارنامه اوباما هم حکایت از موفقیت های بزرگ دارد و هم از ناکامی ها. مهم ترین دستاورد دولت اوباما در عرصه سیاست خارجی توافق هسته ای با جمهوری اسلامی ایران است. او موفق شد با اعمال تحریم های فراگیر، ایران را وادار به پذیرش توافق هسته ای کند و در سایه آن ایران فعالیت های اتمی خود را کاهش دهد.  بیشتر بخوانید: نامه ۳۷ دانشمند برجسته آمریکایی به ترامپ برای حفظ برجام  دومین موفقیت سیاست خارجی دولت اوباما از سرگیری مناسبات دیپلماتیک با کوبا بود. اما اوباما در خاورمیانه سیاست ناموفقی از خود به نمایش گذاشت. مذاکرات صلح بین اسرائیل و تشکیلات خودگردان بی نتیجه ماندند. از جانب دیگر، پایان حضور نظامی آمریکا در عراق منجر به گسترش نفوذ نیروهای تروریستی و از جمله تقویت دولت اسلامی در این کشور شد.  سیاست های ناپیگیر اوباما در سوریه باعث افزایش نقش روسیه در این کشور شد. اوباما ابتدا بشار اسد را تهدید به حمله نظامی کرده بود. سیاستی که عملا اجرا نشد. بسیاری از منتقدان سیاسی اوباما بر این باورند که در اثر خطاهای سیاسی اوباما در سوریه، دولت این کشور با کمک روسیه و ایران موفق شده است بر بسیاری از مخالفان خود چیره شود و کنترل دولتی را بر بسیاری از نقاط و از آن جمله بر حلب احیا کند.  بحران اوکراین نیز باعث سردی و تیرگی مناسبات آمریکا و روسیه شد. تیرگی مناسبات دو کشور در جریان کارزار انتخاباتی آمریکا به اوج خود رسید. آمریکا روسیه را متهم به حملات هکری کرده و مدعی است که این کشور در انتخابات آمریکا مداخله کرده است. اوباما در واپسین روزهای زمامداری خود تحریم های گسترده ای علیه روسیه تصویب کرد و در همین رابطه اقدام به اخراج ۳۵ دیپلمات روسیه از خاک کشور خود نمود.  مبارزه با ترور  مهم ترین پیروزی اوباما در عرصه نبرد با تروریسم کشتن رهبر القاعده بود. در ماه مه ۲۰۱۱ در جریان یک حمله برنامه ریزی شده، آمریکا موفق به کشتن اوسامه بن لادن شد. اما شبکه القاعده پس از آن نیز به عنوان یک جریان تروریستی به حیات خود ادامه داد. پس از آن بود که گروه تروریستی دولت اسلامی اعلام موجودیت کرد و به خطر اصلی برای کشورهای غربی بدل شد.   بیشتر بخوانید: ترامپ و ابهام در سرنوشت برجام  دولت اوباما برای مقابله با داعش از پهپاد بهره گرفت. اما حملات پهپادها باعث کشته شدن شماری از نیروهای غیرنظامی شد و از این رو انتقادهای بسیاری در پی داشت.  از سوی دیگر، دولت اوباما با حملات هوایی خود از نبرد با داعش در عراق و سوریه حمایت کرد. در اثر مبارزه ائتلاف بین المللی علیه نیروهای دولت اسلامی دولت عراق موفق شد بخش قابل ملاحظه ای از مناطق تحت اشغال داعش را به تصرف خود در آورد. عقب نشینی داعش از عراق منجر به افزایش شمار حملات تروریستی در اروپا و آمریکا شد.  یکی از وعده های دولت اوباما بستن زندان گوانتانامو بود. اوباما ظرف ۸ سال زمامداری خود موفق به اجرای این برنامه نشد. اما شمار زندانیان گوانتانامو در این مدت کاهش یافت و از ۲۴۲ زندانی به ۵۵ زندانی رسید. حال قرار است که ظرف روزهای آینده ۲۰ زندانی دیگر نیز آزاد شوند.    سیاست داخلی  اوباما به عنوان نخستین رئیس جمهور سیاهپوست آمریکا تصمیم داشت از مشکلات نژادپرستانه در آمریکا بکاهد. اما در دوران زمامداری او حملات مرگبار پلیس آمریکا به سیاهپوستان بارها اعتراضات گسترده سیاهپوستان این کشور را به همراه داشت.  زمانی که اوباما به قدرت رسید بیش از ۱۵ درصد آمریکایی ها بیمه درمانی نداشتند. اوباما با اصلاح قانون بیمه  این کشور کوشید بخش بیشتری از جامعه آمریکا را زیر پوشش بیمه درمانی قرار دهد. در پایان کار او موفق شده بود تعداد کسانی که فاقد بیمه درمانی هستند را به ۹ درصد کاهش دهد. ولی همین اصلاحات باعث افزایش عوارض بیمه در کشور شد.  بیشتر بخوانید: افزایش تنش در مناسبات آمریکا و روسیه و مواضع ترامپ  اوباما مایل بود که به ۴ میلیون  از کسانی که به طور غیرقانونی در آمریکا زندگی می کنند، اجازه اقامت بدهد. اما این سیاست به خاطر مخالفت دادگاه عالی این کشور اجرایی نشد.  اوباما در عرصه اقتصاد موفقیت های بسیاری داشت. او با تزریق ۸۰۰ میلیارد دلار به شریان های اقتصاد آمریکا موفق به نجات صنایع خودروسازی کشور شد و نرخ بیکاری را از ۱۰ درصد در سال ۲۰۱۰ به ۴،۶ درصد رساند. اما تلاش های دولت اوباما برای مقابله با بحران اقتصادی کشور و بهبود ناشی از سیاست های پولی و مالی دولت او، منجر به بهبود وضعیت زندگی مردم آمریکا نشد.یک پیشنهاد پر سر و صدا: یک نماینده حزب سبزها در پارلمان سراسری آلمان خواسته است که در آینده به نیازمندان به پرستاری و معلولان خدمات جنسی رایگان نیز ارائه شود. مشکلات اجرای چنین طرحی چیست؟ کارشناسان چه می‌گویند؟سخنگوی امور مددکاری فراکسیون حزب سبزها در پارلمان آلمان به وِلت آم زونتاگ (ویژه نامه یکشنبه های نشریه ولت) گفته است: «می توانم تصور کنم که [به افرادی] هزینه ی دستیاری جنسی پرداخته شود». به گفته ی خانم الیزابت شارفِن بِرگ، مدیریت شهری می تواند «در مورد امکانات موجود در محل رایزنی کند و [برای خدمات جنسی] کمک هزینه پرداخت کند».  این نماینده پارلمان از کشور هلند به عنوان الگو یاد کرده است. نیازمندان به مراقبت و پرستاری در هلند از سال ها پیش می توانند هزینه ی خدمات دستیاران جنسی – تن فروشان دارای مجوز – را از دولت دریافت کنند. البته در این زمینه پیش شرط های محکمی وجود دارد. افرادی که کمک های دولتی طلب می کنند باید از پزشک گواهی بیاروند که به صورت دیگری نمی توانند نیازهای جنسی خود را برطرف کنند.  درخواست چندساله ی یک نهاد مدنی  انجمن مشاوره ی   در آلمان از سال ها پیش موضوع پرداخت هزینه های دستیاری جنسی از محل منابع بیمه های درمانی، مراکز ارائه کننده ی خدمات اجتماعی یا دیگر مراجع مددکاری دولتی را مطرح کرده و خواستار بررسی امکان آن شده است.  پرو فامیلیا شبکه ای متشکل از مراکز مشاوره در سراسر آلمان است که در زمینه ی تنظیم خانواده، آموزش مسائل جنسی و مشاوره جنسی فعالیت می کند.  گرایش به دستیاری جنسی مدتی است در آلمان رو به رشد گذاشته است. هر روز بر شمار تن فروشانی افزوده می شود که مجوز دریافت می کنند و به عنوان نمونه در خانه ی سالمندان خدمات خود را ارئه می کنند. البته از آنجا که این شغل هنوز جزو مشاغل ثبت شده و رسمی برشمرده نمی شود و افراد برای آن آموزش نمی بینند، سطح خدمات هم بسیار متفاوت است؛ مثلا یک دستیار جنسی به احتمال نمی داند با فرد مبتلا به زوال عقل چگونه باید رفتار کرد.  اختلاف نظر کارشناسان  صاحب نظران عرصه ی مدداری اجتماعی در مورد طرح ارائه ی خدمات جنسی به افراد و پرداخت هزینه های آن از محل درآمدهای عمومی هم عقیده نیستند. به عنوان نمونه، یک استاد دانشگاه و پژوهشگر در حوزه ی مددکاری در آلمان طرح یادشده را تحقیرآمیز برمی شمرد.  یک کارشناس زن و مشاور جنسی خانه های سالمندان اما تن فروشان را برکتی برای ساکنان این مراکز و مددکاران می داند: «این طرح بیش از همه می خواهد با تخلیه ی فشار جنسی کارایی را به افراد بازگرداند: بگذارید فشار [جنسی] سالمندان تخلیه شود تا رسیدگی به آنها ساده تر شود».پلیس اسرائیل می‌گوید در حمله با کامیون به گروهی از سربازان در شرق بیت‌المقدس ۴ سرباز جان باخته‌اند. در این حمله‌ی احتمالا تروریستی دست‌کم ۱۵ نفر هم زخمی شده‌اند. راننده کامیون به ضرب گلوله کشته شده است.بنا بر اعلام پلیس در حمله ای در شرق بیت المقدس ۴ تن کشته و دست کم ۱۵ تن زخمی شده اند. بر اساس گزارش پلیس، دیگر خطری از سوی عامل حمله متوجه کسی نیست. این بدان معنی است که او کشته یا دستگیر شده است. رسانه های اسرائیلی می گویند مهاجم به ضرب گلوله کشته شده است.  پلیس از احتمال حمله تروریستی سخن گفته و راننده را مردی فلسطینی معرفی کرده است.  به گفته ی یک سخنگوی پلیس، راننده در منطقه آرمون هانتزیو (تل بیوت شرقی) گروهی از سربازان را که از اتوبوسی پیاده شده بودند، زیر گرفته است. پلیس اطراف محل واقعه را مسدود کرده است.  آرمون هانتزیو از مناطق اورشلیم (بیت المقدس) است که اسرائیل در سال ۱۹۶۷ آن را تصرف کرد. فلسطینیان این منطقه را بخشی از پایتخت آتی خود می دانند. این در حالی است که اسرائیل همه اورشلیم را پایتخت ابدی و تفکیک ناپذیر خود برمی شمرد.  منطقه مزبور از زمان آغاز موج جدید خشونت (پاییز ۲۰۱۵) بارها شاهد حملاتی مشابه بوده است.در حالی که شمار پناهجویان از کشورهای ناامن به آلمان در سال ۲۰۱۶ نسبت به سال پیش از آن کاهش یافته، تعداد پناهجویانی که کوشیدند به طور غیرقانونی از مرزهای یکی از کشورهای اتحادیه‌ی اروپا عبور کنند، افزایش یافته است.بنا به گزارش روزنامه ی ولت آم زونتاگ به نقل از اداره های آمار ایالت های آلمان، نزدیک به ۳۲۱ هزار تن در سال گذشته به ادارات مربوطه تقاضای پناهندگی ارائه دادند. این آمار نشان می دهند که تنها در ماه ژانویه سال گذشته بیش از ۹۱ هزار و ۶۰۰ پناهجو وارد آلمان شدند.  روزنامه ی یادشده می نویسد که تعداد پناهجویان به آلمان پس از بسته شدن راه بالکان و انعقاد قرارداد میان اتحادیه ی اروپا و ترکیه، کاهش یافت و به طور میانگین به کمتر از ۲۰ هزار تن در ماه رسید. این رقم در ماه دسامبر ۲۰۱۶، به ۱۶ هزار و  ۴۴۱ نفر بالغ می شد. تعداد پناهجویان در ماه دسامبر سال ۲۰۱۵، بیش از ۸۹۰ هزار تن بود.  افزایش مهاجرت غیرقانونی  ولت آم زونتاگ هم چنین به نقل از داده های آژانس امور مرزی اتحادیه ی اروپا ـ فرونتکس می نویسد که در مقابل، شمار پناهجویانی که در سال ۲۰۱۶ به  طور غیرقانونی وارد کشورهای عضو اتحادیه شدند، افزایش یافته است. این پناهجویان اغلب از کشورهای آفریقای شمالی و لبنان عازم اروپا شده بودند.  بیشتر بخوانید: پیامد بحران پناهجویی برای امنیت داخلی آلمان  داده های آژانس نشان می دهند که در فاصله ی زمانی اول ژانویه تا ۱۸ دسامبر ۲۰۱۶، تنها ۱۲ هزار و ۲۷۰ نفر مصری که در تلاش برای عبور از مرز یکی از کشورهای عضو بودند، دستگیر شدند. این رقم در مقایسه با شمار مصری تباران پناهجو در سال ۲۰۱۵، افزایشی ۱۶ درصدی را نشان می دهد.  بیشتر بخوانید: کمک مالی آلمان به پناهجویان داوطلب بازگشت  در همین چارچوب زمانی، نزدیک به ۱۶۰ هزار نفر از لیبی (۱۹ درصد افزایش)، ۱۱۰۰ نفر از الجزیره (۲۶۰ درصد افزایش) و بیش از یک هزار تن از تونس (۷۸ درصد افزایش) کوشیدند به  طور غیرقانونی از مرزهای کشورهای اروپایی عبور کنند. در پی دو انفجار انتحاری در بغداد دست‌کم ۲۰ نفر کشته و ده‌ها نفر زخمی شدند. انفجارها در دو بازار در شرق بغداد که اغلب ساکنان آنها شیعه هستند، رخ داده است. گروه دولت اسلامی مسئولیت این انفجارها را برعهده گرفته است.به گفته نیروهای امنیتی عراق، در جریان نخستین حمله انتحاری به بازار جمیله در بغداد دست کم ۱۳ نفر جان خود را از دست داده و ده ها نفر زخمی شده اند. جمیله یکی از بازارهای بزرگ تره بار واقع در شرق پایتخت عراق است.  بنا به گزارش خبرگزاری رویتز چند ساعت پس از انفجار نخست در بازار دیگری در شرق بغداد یک تروریست انتحاری دیگر نیز بمبی تعبیه شده در خودروی خود را منفجر کرد.  در این انفجار دوم نیز دست کم ۷ تن کشته شده اند. خبرگزاری سومریه نیوز محل انفجار دوم را بازار محلی در منطقه البدیات و شمار کشته شدگان را نیز ۱۰ نفر اعلام کرده  است.  این در حالی است که به گزارش خبرگزاری رویترز به نقل از پلیس و پزشکان در بغداد، مجروحان انفجار نخست بالغ بر ۵۰ نفر بوده اند.  به گزارش خبرگزاری فرانسه به نقل از سخنگوی وزارت کشور عراق، یک سرباز در نزدیکی ورودیه بازار بزرگ جمیله خودرویی مشکوک را کشف کرده و به روی آن آتش گشوده و در پی آن شخصی که در خودرو بوده مواد منفجره داخل خودرو را منفجر کرده است.  به گفته محافل امنیتی عراق، حمله انتحاری نخست صبح زود روز یکشنبه (۸ ژانویه ۱۹ دی) در بازار بزرگ جمیله که بازاری مخصوص مواد غذایی است، رخ داده است. این بازار در نزدیکی شهرک صدر است که بیشتر ساکنان آن را شیعیان تشکیل می دهند.  بیشتر بخوانید: دو انفجار خونین در بغداد بیش از ۲۰ کشته داد  داعش مدعی انجام حمله انتحاری است  گروه دولت اسلامی (داعش) در بیانیه ای اینترنتی اعلام کرد که مسئول انفجار بمب در بازار تره بار واقع در شرق بغداد است.  در هفته های اخیر پایتخت عراق بارها شاهد حمله های انتحاری دولت اسلامی علیه نیروهای امنیتی عراق و شیعیان بوده است.  بیشتر بخوانید: بیش از ۴۰ کشته در حمله انتحاری داعش به عزاداران شیعه در بغداد  دولت اسلامی قصد دارد بر تنش های میان اکثریت شیعه عراق و سنی های این کشور بیفزاید. افزون بر این، از ماه اکتبر گذشته با آغاز عملیات تهاجمی ارتش عراق، رزمندگان پیشمرگه کرد و شبه نظامیان متحد با آنها برای باز پس گیری موصل که مدتهاست به پایگاه داعش تبدیل شده، فشار بر این گروه تروریستی در عراق افزایش یافته است.جوئل و ایتن کوئن، دو برادر سرشناس هالیوود با یک سریال کوتاه در سبک وسترن وارد دنیای تلویزیون خواهند شد. قرار است این سریال در سینما هم اکران شود. هنوز مشخص نشده کدام هنرپیشگان در این سریال بازی خواهند کرد.بازار سریال های تلویزیونی در سال های اخیر به حدی پرطرفدار و پرفروش شده، که پس از وودی آلن و دیوید او. راسل، برادران کوئن هم به ساختن سریال ترغیب شده اند.  به نوشته مجله هالیوود ریپورتر جوئل و ایتن کوئن قرار است یک سریال کوتاه بر اساس داستانی که خود آن را نوشته اند، کارگردانی کنند. این سریال به سبک وسترن ساخته خواهد شد و ترانه برای باستر اسکراگز (    ) نام دارد.  تا بدین جا جزئیات بیشتری در مورد داستان این سریال و هنرپیشگانی که در آن ایفای نقش خواهند کرد، منتشر نشده است.  برادران کوئن پیشتر با ساخت فیلم های مشهوری چون جایی برای پیرمردها نیست و ترو گریت (شجاعت واقعی) نام خود را در میان کارگردانان سبک وسترن تثبیت کرده بودند.  سریال این دو فیلمساز پرآوازه قرار است توسط شرکت فیلمسازی آناپورنا تهیه شود. این شرکت پیش تر در پروژه ساخت فیلم شجاعت واقعی با برادران کوئن همکاری کرده بود.  نسخه ای از این سریال برای نمایش در سینما نیز آماده خواهد شد. هنوز مشخص نیست که سریال برادران کوئن چه زمان و توسط کدام شبکه پخش می شود.از ديرباز كنجكاوها با كمترين بار به قصد كشف سرزمین‌ها و مردم ناشناخته سفر کرده‌اند. چندیست كتابهايی هم در اين زمينه به كمك اين آدم‌های كنجكاو آمده و گروهی هم اين پديده را بازاری برای نويسندگی يا حتی كتابسازی يافته‌اند.ايران گرچه هنوز از نمونه های آشنای كشورهای گردشگری به شمار نمی رود، در سال های اخير گردشگران بسياری را به خود جلب كرده كه كنجكاوان يادشده هم جزو آنها هستند و اين خود چاپ و نشر راهنماهای سفر از اين دست را در پی داشته است.  ناگفته پيداست كه ما خود به چنين راهنماهايی نیاز نداريم ولی چه بسا دوستان و آشنايان غيرايرانی كه به ما رو می كنند و سراغ چنين راهنماهايی را از ما می گيرند.  يكی از اين گونه راهنماها كتاب جيبی ايران، راهنمای كوله بردوشان و جهان نوردان است كه توسط نويسنده آلمانی رونالد ريشتِر   نوشته و منتشر شده و در شركت مجازی آمازون فروش خوبی داشته است.  در باغ سبز  پيشگفتار رونالد ريشتِر بسيار گيرا، رسا و ملموس است. اين نويسنده تا كنون چند راهنمای سفر نوشته و منتشر كرده است. او كه به گفته خود از پشت ميزنشينی بيزار بوده و هماكنون در تايلند زندگی می كند، هر چند وقت يك بار به سرزمين ناشناخته ای می رود و كتابی درباره ديده های خود می نويسد. او اين بار سفری به ايران كرده و آزموده هايش را در اختيار مسافران به ايران گذاشته است.  ريشتِر زير عنوان چرا بايد اين كتاب را خواند ميپرسد: «آیا با اين فكر مشغول بوده ای كه به سرزمين زرين ايرانيان سفر كنی و از نزديك تجربه كنی كه اين كشور چه جايی است، تاريخش چه می گويد، فرهنگش چه ويژگی هايی دارد و مهمان نوازی ايرانيان تا چه اندازه است؟ آیا مايل هستی آگاهی هايی درباره حقوق زنان و آزادی رسانه ها به دست آوری و تجربه كنی كه زندگی در يك كشور اسلامی چگونه است؟»  متأسفانه هرچه خواننده در كتاب ريشتِر پيش تر می رود، بيشتر به نادقيقی، نادرستی و نارسايی مطالب برميخورد و در پايان به اين نتيجه می رسد كه مطالب اصلی اين كتاب، نكته هايی هستند كه نويسنده جسته گريخته و به طور پراکنده از جايی برداشته است.  به اين ترتيب پيشگفتار جذاب كتاب در باغ سبزی است كه پشت آن سبزه و صحرايی نيست. نويسنده چند بار از ايران به عنوان كشور عربی و اسلامی نام می برد، مشخصا به پوشش زنان اشاره نمي كند و در بخش بهترين های ديدنی و آزمودنی نكاتی را يادآوری ميكند كه به هر راهنمای سفری می خورند. برای نمونه آنچه او درباره اصفهان مينويسد را می توان با تغيير چند اسم برای استانبول هم نوشت.  اصفهانی همانند هزار و يكشب  «شهری شرقی تر از اصفهان نميتوان در ايران تجربه كرد. بيهوده نيست كه اين شهر دانشگاهی ميليونی را هنوز مرواريد خاورزمين لقب می دهند. كسی كه از اصفهان ديدن می كند، حتما بايد به ميدان امام (نقش جهان) رفته باشد. با ديدن اين ميدان شاهانه نفس در سينه حبس می شود و شكوه و جلال آن آدم را كوچك جلوه ميدهد».  تنها بخش مثبت اين کتاب راهنما از ديد نگارنده كتاب هايی است كه در آخر توصيه شده اند و همين بخش است كه توجه نگارنده را به كتاب ديگری جلب کرد كه ريشتِر مطالب خود را از آن برداشته است، يعنی راهنمای سفر ايران     كه انتشاراتی معتبر انگليسی لونلی پلانِت   عرضه كرده است.  درحاليكه كتاب ريشتِر در ۴۷ صفحه مطالب عمومی و پراکنده و غیردقيق را بی هيچ نقش و تصويری بيان كرده، كتاب انگليسی راهنمای سفر در ۳۷۶ صفحه ۳۲ عكس و ۴۸ نقشه جالب را در ميان مطالب دقيق و ارزنده جا داده است.  با اينكه كتاب انگليسی در سال ۲۰۱۲ چاپ و منتشر شده، بيشتر مطالب و اطلاعات آن تازه مانده اند به طوری كه خواننده با خواندن و مراجعه به آن نه تنها آگاهی های تاريخي، اجتماعی و فرهنگی درباره ايران پيدا می كند، بلكه همزمان به نشانی ها و حتی تلفن های لازم هم دسترسی می يابد.  بیشتر بخوانید: ایرانگردی، تجربه ای متفاوت برای آلمانی ها  جز اين دو كتاب، راهنمای هنری سفر به ايران هم به آلمانی توسط محمود رشاد هست که در اشتوتگارت و تهران منتشر شده. این كتاب قیمت بالایی دارد و در درجه نخست برای گردشگران فرادست تدوين شده است. ناگفته نگذاريم كه آقای رشاد در راهنمای خود بناها و مكان های مذهبی را برجسته كرده است.  اسکندر آبادیدادگاه حقوق بشر اروپایی با رد شکایت یک خانواده ترک مقیم سوئیس ممانعت آنها از شرکت دخترانشان در کلاس شنای مختلط مدرسه را غیرقانونی خواند. بنا به حکم دادگاه شرکت دختران در این کلاس‌ها نفی آزادی مذهبی آنها نیست.والدین مسلمان در اروپا اجازه ندارند مانع شرکت فرزندان دختر خود در ساعات شنای مدارس شوند. روز سه شنبه، ۱۰ ژانویه، دادگاه حقوق بشر اروپایی در استراسبورگ فرانسه این حکم را در رسیدگی به شکایت یک خانواده ی ترک در سوئیس صادر کرد. خانواده یادشده مانع حضور دختران خود در کلاس های شنای مختلظ مدارس شده بود.  بنا بر ارزیابی قاضی های دادگاه اروپا محاکم قضایی سوئیس درست عمل کرده اند و جریمه ۱۳۰۰ یورویی برای خانواده ترک فاقد توجیه حقوقی نیست، زیرا دولت خواسته است که دانش آموزان خارجی تبار را با موظف ساختن به شرکت در کلاس های شنا از به حاشیه رانده شدن آنها محافظت کند.  در سوئیس مستثنی شدن دختران از کلاس های شنا تنها در دوران پس از ورود به پریود (قاعدگی) مجاز است. دو دختر خانواده ترک در هنگام محرومیت از شرکت در کلاس شنا ۷ و ۹ سال داشته اند.  رایی برای ۴۷ کشور  این خانواده در شکایت خود به اصل ۹ کنوانسیون حقوق بشر اروپایی استناد کرده بود. بر اساس این اصل «هر فردی از آزادی اندیشه، عقیده و مذهب برخوردار است.» ولی دادگاه قانون اساسی اروپا در حکم خود نوشته است که این حقوق با شرکت در کلاس شنا نقض و محدود نمی شود. دختران و زنان مسلمان این امکان را دارند که برای شنا لباسی به تن کنند که تمام بدن آنها را بپوشاند.  سال ۲۰۱۳ نیز در آلمان دادگاه اداری فدرال آلمان حکمی مشابه با حکم امروز دادگاه حقوق بشر اروپایی صادر کرد. آن حکم نیز پاسخی بود به شکایت یک خانواده مسلمان ساکن فرانکفورت که می خواست مانع حضور دخترشان در کلاس های شنای مدرسه شود.  خانواده ترک مقیم سوئیس این امکان را دارد که ظرف سه ماه خواهان تجدیدنظر در حکم صادره از سوی دادگاه حقوق بشر اروپایی شود. قاضی های دادگاه اما مجازند که این خواسته را وارد یا ناوارد اعلام کنند.  در دادگاه حقوق بشر اروپایی ۴۷ کشور عضو هستند و آرای آن معمولا برای موارد مشابه در همه این کشورها نیز  مصداق می یابد.دریاچه‌ هامون سومین دریاچه ایران پس از دریاچه‌های خزر و ارومیه است. خشک شدن این دریاچه مشترک بین ایران و افغانستان، سبب بیکاری ۱۲ هزار ماهیگیر و مهاجرت مردم بومی شده و یکی از عوامل خشکی آن ساختن خاکریزها بوده است.رودخانه های هیرمند، خاشرود، فراه، هاروت رود، شوررود، حسین آباد ونهبندان به هامون می ریزند و تامین کنده های عمده آب هامون هستند. بیشتر رودهایی که به هامون می ریزند از افغانستان سرچشمه می گیرند و وارد ایران می شوند. بزرگ ترین منبع آبی این دریاچه روزخانه هیرمند است که از کوه های هندوکش سرچشمه گرفته و به دریاچه هامون می ریزد.  بیشتر بخوانید:اقدام مشترک ایران و افغانستان برای نجات هامون  افغانستان سد می سازد و جلوی ورود آب هیرمند به ایران را می گیرد. ایران هم آب زاهدان و زابل را از این دریاچه تامین می کند. به جز بلایای طبیعی و مشکلات اقلیمی از جمله گرم شدن هوا و عدم مدیریت صحیح آب، مسائل امنیت در استان سیستان و بلوچستان هم به یکی از عوامل اصلی خشک شدن دریاچه هامون تبدیل شده است.  حذف ۵۰ خاکریز مرزی در هامون  ایران برای تشدید کنترل مرزهای خود که ۹۳۶ کیلومتر طول دارد بیش از۵۰ دایک مرزی احداث کرده است. دایک مرزی خاکریزها و دیوارهای مرزی هستند که توسط مرزبانی ایران برای امنیت و کنترل مرز سیستان و بلوچستان مستقر شدند. به گفته مسئولان اداره محیط زیست تاسیس دایک ها باعث جلوگیری ورود آب به دریاچه شده است. دولت ایران مجبور شده به برخی اقدامات ضروری از جمله لایروبی  مسیرهای منتهی تالاب دست بزند. ولی حذف دایک ها مهم ترین این اقدامات بود.  بیشتر بخوانید: تائید و تکذیب خشکیدگی کامل تالاب هامون  سعید محمودی، مدیرکل محیط زیست سیستان و بلوچستان، به تازگی این موضوع را آشکارا در گفت وگو با خبرگزاری ایسنا عنوان کرد. او گفت: «برداشتن دایک مرزی در۵۰ نقطه درون تالاب هامون نقطه امیدی در خصوص اهمیت مسائل زیست محیطی در سیستان و بلوچستان خواهد بود.»  ایسنا می نویسد برداشته شدن دایک مرزی بیانگر نگاه مثبت وزارت کشور و مسئولین دولت به احیای تالاب هامون و برقراری نظم و امنیت در استان سیستان و بلوچستان است.  بی اطلاعی از وضعیت دریاچه هامون  فعالان زیست محیطی  کشور علاوه بر دریاچه هامون درباره فاجعه زیست محیطی دریاچه  ارومیه، تالاب گاوخونی، تالاب های بین المللی گلستان، تالاب بختگان، رودخانه های زاینده رود و کارون نیز هشدار می دهند و به دولت توصیه می کنند برای چاره اندیشی و مقابله با این فاجعه در سطح کلان مملکتی برنامه ریزی کنند.  حمیدرضا میرزاده کارشناس محیط زیست در تهران، به دویچه وله (فارسی) می گوید که به دلیل دور بودن هامون از مرکز، اطلاعات کمی در اختیار هست و کم تر روی آن (از طرف فعالان زیست محیطی) کار شده است. به گفته این کارشناس، فعالان زیست محیطی محلی هم با کم ترین امکانات و توان روی مسائل زیست محیطی آن منطقه کار می کنند.  او همچنین تاکید می کند: «دلیل اصلی بن بست خبری وضعیت امنیتی استان سیستان و بلوچستان است که عموما مسائل این منطقه از کشورمان خیلی کم در رسانه ها انعکاس پیدا می کنند. طبیعتا مسائل زست محیطی از جمله دریاچه هامون نیز از این قاعده نمی تواند مستثنی باشد. به اضافه اینکه اولویت استان مسائل اقتصادی و امنیتی است و دریاچه هامون در مراحل پائین تر قرار دارد.»  ۱۲ هزار صیاد بیکار شدند!  میرزاده در ادامه درباره پیامدهای خشک شدن این دریاچه می گوید: «زمانی از سیستان به عنوان انبارغله ایران نام برده می شد ولی امروزه متاسفانه به دلیل خشک شدن بخش بزرگی از هامون، بسیاری از کشاورزان و ماهیگیران اطراف این دریاچه برای یافتن منبع درآمد مجبور به کوچ به شهرهای بزرگ تر شده اند.»  این کارشناس می افزاید: «طبق آمار شیلات نزدیک ۱۲ هزار نفر از صیادان بیکار شده اند و به خاطر ضعف مسائل زیربنایی در این استان بیشتر این افراد جذب کارهای کاذب و حتی قاچاق می شوند.»  راه حل برای مشکل هامون  این کارشناس در ادامه برای حل مشکل هامون توصیه می کند که ایران و افغانستان روی پروژه های مشترک کار کنند. او بر این باور است که مشکل این دریاچه مشترک نیاز به چاره اندیشی و پروژه مشترک دارد.  بیشتر بخوانید: آلودگی هوا هزاران سیستانی را دچار مشکلات تنفسی کرد  او خاطرنشان می کند: «توسعه اقتصادی در دو سوی مرز می تواند کمک موثری به حل این مسئله کند از جمله اینکه یک جایگزینی به جای کشت خشخاش پیدا کنند. هنوز در بسیاری از مناطق به خصوص در مناطق تحت سلطه طالبان به شکل گسترده ای خشخاش به زیر کشت می رود که نیاز فراوانی به آبیاری دارد ولی با کشت جایگزین می توان تا حدود زیادی در مصرف این آب صرفه جویی کرد.»  وی در ادامه تصریح می کند: «در سمت داخل مرز خودمان نیز با احیای منابع آبی و نیز تالاب هامون می شود به توسعه سیستان و بلوچستان کمک کرد. سیستانی که روزگاری با بادهای ۱۲۰ روزه اش دوران خوشی را برای مردمان آن مناطق فراهم می کرد. امروزه اما وزش این بادها جز آوردن ریزگردها برای مردم ارمغان دیگری به همراه ندارد. ما برای برطرف کردن این مشکلات واقعا به یک برنامه اقتصادی  سیاسی که شاید چیزی کمتر از برجام نباشد، نیاز داریم.»  هامون قربانی سیاست های غلط منطقه ای ایران  ولی به عقیده عبدالستار دوشوکی مدیر مرکز مطالعات بلوچستان در لندن، مناسبات ایران با گروه طالبان در این میان به موضوعی مناقشه انگیز بین ایران و افغانستان تبدیل شده و هامون قربانی سیاست های غلط منطقه ای و بین المللی دولت های مختلف جمهوری اسلامی است.  او در این رابطه تاکید می کند: «سیاست آمریکاستیزی جمهوری اسلامی و حمایت آن از طالبان و بدرفتاری با پناهندگان افغان در ایران مزید بر علت شده است. زیرا همه این عوامل باعث تضعیف حس دوستی و برادری بین ایران و افغانستان می شود. وانگهی آمریکا دولت افغانستان را برای سدسازی در طی ۱۵ سال اخیر تشویق و کمک مالی کرده است تا منافع افغانستان را تحکیم بخشیده و به منافع ایران ضرر بزند که زده است. در نتیجه سدهای مختلف در افغانستان باعث کاهش بسیار جدی حقابه هامون شد.»  کنفرانس ملی راهکارها و رهیافت های احیای تالاب هامون  دوشوکی از مرکز مطالعات بلوچستان در لندن که درباره هامون تحقیق می کند و در این باره مقالاتی هم منتشر کرده در ادامه به دویچه وله (فارسی) گفت: «مذاکرات با افغانستان همچنان در جریان است. اما دولت ایران علیرغم محصور بودن افغانستان در خشکی و نیاز حیاتی آن به کمک ایران و بندر چابهار، دیپلماسی بسیار ضعیفی از خود نشان داده. قرار است ماه آینده کنفرانسی بنام کنفرانس ملی راهکارها و رهیافت های احیای تالاب هامون در استان برگزار شود؛ اما تجربه ثابت کرده که امید چندانی به این نوع کنفرانس ها نمی توان داشت. ایران نتوانسته افغانستان را برای توافق بر یک اقدام مشترک متقاعد کند. دولت ایران بسیار ضعیف عمل کرده و منافع ایدئولوژیکی نظام را بر منافع مردم سیستان ترجیح داده است؛ سیاستی که در زمان شاه نیز دنبال می شد.»  در خصوص حل مشکل دریاچه هامون عبدالستار دوشوکی به دویچه وله گفت: در حال حاضر فقط ۲۰ درصد از مشکلات بی آبی و خشکی هامون حل شده اما ۸۰ درصد آن باقی است و باعث شده که ده ها هزار نفر سیستان را رها کنند و در شهرهای دیگر استان و کشور حاشیه نشینی را پیشه کنند.    سرکنسول جمهوری اسلامی در هرات گفت، کسانی که در ارتباط با حملات تروریستی در آن شهر بازداشت شده‌اند، ایرانی نیستند. او از مقامات امنیتی افغانستان خواست که برای اثبات ادعای خود سند و مدرک ارائه دهند.خبرگزاری ایسنا روز چهارشنبه (۱۱ ژانویه  ۲۲ دی) به نقل از کنسول گری ایران در هرات گزارش داد، سه فردی که روز پیش از آن به اتهام انجام حملات تروریستی در این شهر بازداشت شده اند، برخلاف ادعای مقامات افغانستان از اتباع ایران نیستند.  طبق گزارش، محمود افخمی رشیدی، سرکنسول جمهوری اسلامی در هرات از مقامات امنیتی افغانستان خواسته است، اگر مدارک و اسنادی در دست دارند که ایرانی بودن افراد مزبور را ثابت می کند، باید ارائه کنند.  فیض احمد  محمدی، مشاور فرهنگی کنسولگری جمهوری اسلامی در هرات، نیز به سخنان اخیر مدیر بخش ضدتروریسم فرماندهی امنیتی هرات درباره بازداشت سه تروریست تبعه ایران واکنش نشان داد. او گفت که هویت این افراد تا کنون دقیقا ثابت نشده و خبرهای منتشره در این راستا ادعای واهی است.  سمونوال فضل الرحمان خادم، مدیر بخش ضدتروریسم فرماندهی امنیتی هرات روز سه شنبه (۱۰ ژانویه  ۲۱ دی) در نشستی خبری ضمن اشاره به ایرانی بودن بازداشت شدگان و مشهدی بودن دو تن از آنان اعلام کرده بود که دو تن از آنان متهم به ترور هستند و یک تن دیگر نیز به همکاری با مخالفان دولت افغانستان متهم است.  او همچنین تصریح کرد که این افراد در جریان بازجویی ها خود را نخست افغان معرفی کرده، اما در جریان تحقیقات اعتراف کردند که تبعه ایران هستند.  فضل الرحمان خادم افزود، بررسی های مأموران امنیتی و پلیس نشان می هد که دو تن از این سه فرد در قتل شخصی به نام شاهرخ که چندی پیش در منطقه گرده پارک در هرات ترور شده بود، دست دارند.  شایان ذکر است که در طی سه سال گذشته نزدیک به ۵۰ تن به اتهام انجام حملات تروریستی در ولایت هرات دستگیر شدند که در مورد ۲۰ تن از آنان نیز حکم اعدام صادر شد.مجمعی که ابتدا به دستور آیت‌الله خمینی و برای حل اختلاف میان شورای نگهبان و مجلس به وجود آمد کم‌کم با گسترش فعالیت‌هایش وارد حوزه قانون‌گذاری شد. غیبت رفسنجانی در این مجلس آیا پیامدی منفی برای اعتدال‌گرایان خواهد داشت؟ریاست مجمع تشخیص مصلحت نظام آخرین و شاید تنها پست مهمی بود که اکبر هاشمی رفسنجانی تا زمان مرگ عهده دارش بود. تشکیل این مجمع در اصل یکی از ابتکارات خود هاشمی بود برای پایان دادن به اختلافات میان مجلس و شورای نگهبان.  قاسم شعله سعدی وکیل و حقوقدان و نماینده دور سوم و چهارم مجلس شورای اسلامی می گوید: «گفتمان حاکم بر مجلس اول و دوم و تا نیمه مجلس سوم، گفتمان چپ گرایانه و متاثر از سوسیالیسم بود و حتی آنانکه مسلمان بودند نوعی اسلام سوسیالیستی را ترویج می کردند و به همین دلیل مصوباتی داشتند مثل تصرف اموال و اراضی ثروتمندان و مالکان و تقسیم آنان بین فقرا. این مصوبات اکثرا به دلیل مغایرت با قوانین شرع از سوی شورای نگهبان رد می شد. لذا رفسنجانی به عنوان رئیس مجلس این مشکل را با آیت الله خمینی در میان گذاشت و آقای خمینی این مجمع را بدون آنکه محمل قانون اساسی داشته باشد تاسیس کرد.»  قبل از تشکیل این مجمع اما آیت الله خمینی یک راه حل دیگر تعیین کرده بود و گفته بود اگر شورای نگهبان مصوبه ی مجلس را رد کند و آن را خلاف شرع تشخیص دهد و مجلس هم زیر بار نظر شورای نگهبان نرود، مجلس برای دومین بار و  با اکثریت آرا و نیز قید واژه ضرورت دارد می تواند این مصوبه را تصویب کند و این بار دیگر این مصوبه تبدیل به قانون می شود و شورای نگهبان هم حق مخالفت ندارد. اما این راه حل هم عملی نشد و به همین دلیل آقای خمینی دستور تشکیل این مجمع را در مهرماه ۱۳۶۲ صادر کرد.  بیشتر بخوانید: مرگ رفسنجانی؛ خلأ مرد پشت پرده سیاست در آینده ایران   در ۱۷ بهمن ۱۳۶۶ هجری شمسی آیت الله خمینی با صدور فرمانی، نام مجمع تشخیص مصلحت نظام را برای این مجمع رسما اعلام و اعضای آن را نیز خود تعیین کرد که عبارت بودند از: علی خامنه ای، هاشمی رفسنجانی، میرحسین موسوی، موسوی اردبیلی، محمدرضا توسلی، موسوی خوئینی ها و سید احمد خمینی و ریاست آن نیز بر عهده خامنه ای رئیس جمهوری وقت گذاشته شد.  این مجمع حل اختلاف بدون آنکه در قانون ذکر شده باشد به کارش ادامه داد تا آنکه در ۴ اردیبهشت سال ۱۳۶۸ یعنی حدود یک ماه و نیم قبل از فوت آیت الله خمینی، او طی نامه ای به خامنه ای رئیس جمهوری وقت به اشکالات و نواقص قانون اساسی اشاره کرد و دستور تشکیل شورایی برای بازنگری قانون اساسی را داد. تعیین و تبیین وظایف و اختیارات مجمع تشخیص مصلحت نیز از جمله مواردی بود که خمینی خواهان گنجاندن آن در قانون اساسی شده بود.  تبیین وظایف مجمع تشخیص مصلحت در قانون اساسی جدید  پس از بازنگری در قانون اساسی و در متن جدید این قانون هشت وظیفه برای مجمع تشخیص مصلحت نظام برشمرده شده که شامل چهار وظیفه عمومی و مستمر و چهار وظیفه موردی و مقطعی است:  چهار وظیفه عمومی مجمع تشخیص مصلحت نظام عبارتند از: تشخیص مصلحت میان نظرات مجلس شورای اسلامی و شورای نگهبان، تهیه و پیشنهاد پیش نویس سیاست های کلی نظام در اجرای بند ۱ اصل ۱۱۰ قانون اساسی، حل معضلات نظام با ارجاع از سوی مقام رهبری و اعلام نظر در مورد استفساریه های مربوط به مجمع تشخیص مصلحت نظام.    چهار وظیفه مقطعی این مجمع نیز عبارتند از: مشاوره در اموری که رهبر ایران در اجرای اصل ۱۱۲ قانون اساسی به مجمع ارجاع می کند، در صورت فوت یا استعفای مقام رهبری یا عزل توسط مجلس خبرگان رهبری، تشکیل یک شورای ۳ نفره جهت رسیدگی امور تحت اختیار رهبر، تصویب مصوبات شورای رهبری ایران در صورت عزل، استعفا و یا فوت رهبر وقت با این توضیح که در زمان وجود رهبر، این بررسی بر عهده شخص اوست و مشارکت در شورای بازنگری قانون اساسی جمهوری اسلامی ایران، بر اساس اصل ۱۷۷ قانون اساسی.  اعضای اولین دور مجمع تشخیص مصلحت نظام پس از قانونی شدن این مجمع عبارت بودند از: رؤسای قوا سه گانه، فقهای شورای نگهبان، وزیر مربوطه، رئیس کمیسیون مربوطه در مجلس شورای اسلامی و اعضای حقیقی شامل میرحسین موسوی، عبدالله نوری، محمدرضا مهدوی کنی، یوسف صانعی، موسوی خوئينی ها، موحدی کرمانی، حسن صانعی، محمدرضا توسلی و احمد خمینی. هاشمی رفسنجانی نیز به عنوان رئیس این مجمع انتخاب شد که تا زمان مرگش همچنان این سمت را داشت.  کارنامه ای نه چندان مثبت در داوری  روند کاری این مجمع در ۲۷ سالی که از تشکیل قانونی آن می گذرد اما کارنامه مثبتی را نشان نمی دهد. در این مدت موارد بسیاری بوده که به مجمع تشخیص مصلحت نظام ارجاع داده شده اما پاسخ درخوری گرفته نشده است. شاید مشهورترین مورد قانون پیوستن ایران به کنوانسیون بین المللی سیدا (منع همه گونه اشکال تبعیض علیه زنان) باشد که مجلس ششم آن را تصویب اما شورای نگهبان آن را رد کرد. این مصوبه در سال ۱۳۸۲ با اصرار مجلس ششم به ریاست مهدی کروبی به مجمع تشخیص مصلحت رفت و ۱۳ سال است که ظاهرا در آنجا در حال بررسی است.  مورد جنجالی دیگر استفساریه مجلس کنونی درباره قانون انتخابات است. براساس این استفساریه، شورای نگهبان نمی تواند پس از اعلام صحت انتخابات در هر حوزه، صلاحیت منتخبان را رد کرده و آرای آنها را باطل کند.   این استفساریه یکبار از سوی شورای نگهبان رد شد و بار دیگر با اصلاحاتی در مجلس دوباره تصویب شد اما شورای نگهبان بار دوم هم آن را رد کرد. در آبان ماه این مصوبه برای رای نهایی به مجمع تشخیص مصلحت نظام رفت و همچنان در آنجا در حال بررسی است.  مجمع تشخیص مصلحت حق قانون گذاری ندارد  یکی دیگر از ایراداتی که به نحوه عملکرد مجمع تشخیص مصلحت نظام گرفته می شود، ورود این نهاد به حوزه قانون گذاری است. در اصل با گنجاندن وظیفه تهیه و پیشنهاد پیش نویس سیاست های کلی نظام در اجرای بند ۱ اصل ۱۱۰ قانون اساسی دست این مجمع برای قانون گذاری تا حدودی باز گذاشته شده است.  قاسم شعله سعدی اما تاکید می کند که این مجمع در این مورد فقط نقش مشاورتی دارد: «ما الان عملا می بینیم که مجمع تشخیص مصلحت تبدیل شده به یک قوه قانون گذاری. بدون آنکه اختلافی بین مجلس و شورای نگهبان باشد این مجمع خودش سیاست های کلان را تدوین و ابلاغ می کند. در حالی که طبق اصل ۱۱۰ قانون اساسی تدوین سیاست های کلی نظام با رهبر است و مجمع باید به عنوان بازوی مشورتی رهبر عمل کند ولی عملا کارش به قانون گذاری رسیده است.»  بیشتر بخوانید: هاشمی رفسنجانی؛ از مرد شماره دو نظام تا رهبر فتنه  به گفته این حقوقدان در برخی موارد نیز وقتی مصوبه مورد اختلاف مجلس و شورای اسلامی به مجمع تشخیص مصلحت می رود در آنجا کل این مصوبه تغییر کرده و اصلا به صورت یک قانون جدید از مجمع بیرون می آید که نه آن چیزی است که مجلس تصویب کرده و نه چیزی که شورای نگهبان می خواسته است.   ریاست هاشمی رفسنجانی؛ ریاستی تشریفاتی  اکبر هاشمی رفسنجانی از زمان اولین دور جدید مجمع تشخیص مصلحت و پس از قانونی شدن این نهاد ریاست آن را بر عهده داشت. او تا زمان مرگش در ۱۹ دی ماه امسال همچنان عهده دار این سمت بود.  ولی آیا اصولا ریاست مجمع تشخیص مصلحت نظام، نقشی ویژه و کاربردی است یا رسمی و تشریفاتی؟  قاسم شعله سعدی در پاسخ به این پرسش می گوید: «کلیه اعضای مجمع تشخیص مصلحت کنونی را آقای خامنه ای تعیین کرده و اینها قریب به اتفاق کسانی هستند که به لحاظ فکری با آقای رفسنجانی همسو نبودند. در واقع می شود گفت که سمت ریاست مجمع برای آقای رفسنجانی یک سمت تشریفاتی بود.»  این حقوقدان می گوید: «رئيس جدید را هم آقای خامنه ای طوری انتخاب خواهد کرد که گروه خونی اش با خود ایشان هماهنگ باشد. آقای رفسنجانی هم چون از قبل رئیس مجمع بوده به اصطلاح روی دست اینها مانده بود و او را تحمل کردند. البته آقای رفسنجانی موضع گیری خاصی هم در مجمع نداشت که بقیه حاکمیت را عصبانی کند و نقشش تشریفاتی شده بود و به همین دلیل تحملش کردند.»  با این وجود و با توجه به اینکه وظایف و اختیارات مجمع تشخیص مصلحت گسترده تر شده، شاید بتوان گفت با مرگ هاشمی و غیبت او در مجمع تشخیص مصلحت نظام، اعتدال گرایان یک سنگر دیگر را نیز از دست دادند.مرگ هاشمی رفسنجانی به بازار گمانه‌زنی‌ها رونق بخشیده است. اما موضوع کلیدی که کمتر به آن توجه شده جنگ قدرتی است که در مسیر تبدیل تمام عیار حکومت الهی به یکه‌سالاری با مرگ رفسنجانی به سود خامنه‌ای به پایان رسید.احمد هاشم یکی از پژوهشگران حوزه مطالعات اسلامی در سال ۱۹۹۵ در کتاب خود به نام بحران دولت ایران به پدیده ولایت فقیه می پردازد و نهاد ولایت فقیه را به جامه ای تشبیه می کند که صرفا برای آیت الله خمینی دوخته باشند و مدعی می شود که این نهاد تنها تا زمانی که او عنوان ولی فقیه را عهده دار است، می تواند به طور کارآمد عمل کند.  احمد هاشم از تلفیق رهبری سیاسی و مرجعیت در نهاد ولایت فقیه سخن می گوید و اینکه خمینی به عنوان یک روحانی بلندپایه در نهاد ولایت فقیه هم پدیده مرجعیت را گرد آورده بود و هم رهبری سیاسی را. احمد هاشم به انتخاب خامنه ای از سوی مجلس خبرگان اشاره می کند و می نویسد گرچه خامنه ای برای کسب مقام ولی فقیه، آیت الله اعلام می شود، ولی از منظر مدارج دینی، روحانی بلندپایه ای نیست و از همین رو بین مرجعیت و رهبری سیاسی در نهاد ولایت فقیه شکاف می افتد. به باور احمد هاشم، انتخاب خامنه ای به عنوان ولی فقیه و جانشین خمینی در اثر شکافی که بین مرجعیت و رهبری سیاسی ایجاد می کند، در فرجامین نگاه منجر به تضعیف مداوم نهاد ولایت فقیه در ایران می شود.  ۲۱ سال پس از انتشار این کتاب، تاریخ جمهوری اسلامی پیش بینی احمد هاشم را تایید نمی کند. خامنه ای با علم به ضعف خود در حوزه مرجعیت، موفق می شود با اتکا بر قدرت نظامی، امنیتی و اقتصادی کاستی های ناشی از فقدان مرجعیت را جبران کند و نهاد ولایت فقیه را از یک نهاد کمابیش دینی سیاسی به نهادی صرفا سیاسی بدل سازد.   ولایت فقیه و جنگ قدرت  جنگ بر سر قدرت در جمهوری اسلامی با جنبش دوم خرداد شروع نشد. جنگ قدرت از واپسین سال های زندگی خمینی شروع شده بود. جنگ قدرتی که در آن هنگام جلوه ای علنی و آشکار نداشت و همه نیروها مرعوب اصل وحدت کلمه  شده بودند. اما پس از درگذشت خمینی اختلافات شدت و حدت گرفت و منجر به شکل گیری دسته بندی های مختلف در درون مراکز قدرت جمهوری اسلامی شد.  خامنه ای که با پشتیبانی رفسنجانی به مقام رهبری جمهوری اسلامی رسیده بود، محتاطانه سیاست تثبیت قدرت خود را شروع کرد و رفسنجانی که پس از ترور آیت الله مطهری و آیت الله بهشتی بدل به مرد شماره دو جمهوری اسلامی شده بود، بر آن بود تا موقعیت خود را تحکیم بخشد.  هاشمی رفسنجانی نه تنها ریاست مجلس شورای اسلامی را برعهده داشت، بلکه پس از برکناری بنی صدر از ریاست جمهوری، عملا وظیفه فرماندهی جنگ را نیز برعهده گرفت و تا واپسین روزهای حیات خمینی جانشین فرمانده کل قوا بود. پس از درگذشت خمینی، خامنه ای کرسی ولایت فقیه را تصاحب کرد و رفسنجانی بر مسند جمهوریت نشست. و این سرآغاز جنگ قدرت بین خامنه ای و رفسنجانی بود.  بیشتر بخوانید: هاشمی رفسنجانی؛ از مرد شماره دو نظام تا رهبر فتنه  ولایت و جمهوریت  جنگ قدرت بین خامنه ای و رفسنجانی بیش و پیش از آنکه علتی شخصی داشته باشد، ریشه در آن تناقض ماهوی داشت که در قانون اساسی جمهوری اسلامی نهادینه شده است. این تناقض ماهوی بین دو نهاد ولایت و جمهوریت است. نظام سیاسی جمهوری اسلامی بر پایه رکن جمهوریت، حقوقی به شهروندان می دهد که در عمل نهاد ولایت آن ها را نقض می کند.  جمهوریت با رای شهروندانی که به بلوغ سیاسی رسیده اند، اعتبار می یابد ولی ولایت بلوغ سیاسی امت را یا نمی پذیرد یا معتبر نمی شناسد. ولایت فقیه و به ویژه ولایت انتصابی فقیه بر باور امت به مشروعیت الهی این نهاد تکیه دارد و مشروعیت الهی نیاز به رای مردم را بر نمی تابد.  از جانب دیگر خامنه ای برای تثبیت قدرت خود، به نهاد ولایت کارکردی سیاسی داده بود و این سیاست عملا به رقابت بین دو نهاد جمهوریت و ولایت دامن می زد. به قول شاعر ده درویش بر گلیمی بخسبند و دو پادشاه در اقلیمی نگنجند. سیاست تقویت و تثبیت نهاد ولایت که توسط خامنه ای دنبال می شد، عملا تنها زمانی ممکن بود که دامنه قدرت نهاد موازی، یعنی جمهوریت کاهش می یافت.  اینکه خامنه ای در دوران ریاست جمهوری رفسنجانی با کدام رویکرد اقتصادی و سیاسی او موافق یا مخالف بود، یک موضوع است و اینکه خامنه ای نمی توانست در سایه یک رئیس جمهور قدرتمند موقعیت و جایگاه خود را تقویت کند، موضوعی دیگر.  جنگ قدرتی که به صف کشی بین نیروهای اصلاح طلب و اصولگرا منجر شد، تنها یکی از عرصه های جنگ بر سر قدرت سیاسی در ایران است. جنگ قدرت اصلی در تاریخ جمهوری اسلامی پس از درگذشت خمینی، بین دو نهاد ولایت و جمهوریت بوده و عملا رویارویی اصلاح طلبان و محافظه کاران در فرجامین نگاه متاثر از جنگ بین این دو نهاد بوده است. یعنی همان جنگ قدرتی که بین رفسنجانی و خامنه ای شروع شد و تا پیروزی حسن روحانی در انتخابات یازدهمین دوره ریاست جمهوری با شدت و حدت تمام ادامه یافت. رفسنجانی مخالف تمرکز قدرت و اتوریته در دست ولی فقیه بود و آن را با سیاست های خود سازگار نمی دید.  قد برافراشتن جمهوریت  برخلاف تصور بسیاری از تحلیلگران، نهاد جمهوریت پس از جنبش دوم خرداد یا پیروزی حسن روحانی نبود که در تقابل با نهاد ولایت فقیه عرض اندام کرد. در تاریخ جمهوری اسلامی پس از خمینی، قدرت نهاد جمهوریت در دو دوره افزایش یافته بود.  نخستین دوره مربوط می شود به دوره ۸ ساله ریاست جمهوری هاشمی رفسنجانی. رفسنجانی یک ماه پس از درگذشت خمینی به مقام ریاست جمهوری رسیده بود.  قدرت رفسنجانی به عنوان رئیس جمهور و قدرت نهاد جمهوریت در این دوره ۸ ساله به حدی بود که نهاد ولایت به حاشیه رانده شده بود. خامنه ای نه از کاریسمای خمینی بهره برده بود و نه از مقبولیت دینی کافی برای اعمال نظر برخوردار بود. به این ترتیب باید گفت که قدرت نهاد جمهوریت در دوران ریاست جمهوری رفسنجانی عملا ریشه در ضعف نهاد ولایت و موقعیت سیاسی شخص خامنه ای داشت.  بیشتر بخوانید: پدیده رفسنجانی؛ به حاشیه راندن مرد رهبرساز  رشد مخالفت ها با رفسنجانی در اثر همراهی نیروهایی که بعدها به عنوان نیروهای اصلاح طلب وارد میدان شدند با نیروهای محافظه کاری که توسط خامنه ای آشکار و پنهان هدایت می شدند، در جنگ قدرت بین دو نهاد ولایت و جمهوریت موثر واقع شد. نهاد ولایت در اثر پیروزی جنبش دوم خرداد نه تنها تضعیف نشد، بلکه خامنه ای عملا موفق شد در دوره زمامداری خاتمی سیاست تثبیت قدرت خود را با جدیت بیشتری دنبال کند.  گستره مخالفت با رفسنجانی در سال ۱۳۸۴ به چنان حدی رسیده بود که منجر به پیروزی احمدی نژاد در انتخابات شد. تبلیغات گسترده ای که علیه رفسنجانی به راه افتاده بود، عملا رفسنجانی را به یکی از منفورترین سیاستمداران جمهوری اسلامی ایران بدل کرده بود. جنگ خامنه ای و رفسنجانی با پیروزی احمدی نژاد به پایان نرسید، ولی شکست سیاسی رفسنجانی موقعیت خامنه ای را بسیار تحکیم بخشید.  دوره دوم عرض اندام نهاد جمهوریت مربوط به واپسین سال های ریاست جمهوری احمدی نژاد می شود. جنبش سبز کل نظام جمهوری اسلامی را به چالش کشیده بود. این تصور که رهبران جمهوری اسلامی و به ویژه ولی فقیه از نارضایتی های عمومی مردم بی اطلاع بوده اند، تصوری خطاست. ناخشنودی و نارضایتی مردم و به ویژه در شهرهای بزرگ رازی نبود که کسی از آن بی خبر بوده باشد. اما آنچه باعث غافلگیر شدن خامنه ای و بیت رهبری او شد، ظرفیت جامعه برای اقدام سیاسی بود.  دوره دوم ریاست جمهوری احمدی نژاد بر بستر مدیریت بحران سیاسی ناشی از جنبش سبز شکل گرفته بود. احمدی نژاد در واپسین سال های زمامداری خود کوشید تا از فرصت به دست آمده به سود تقویت موقعیت خود بهره گیرد. افزایش قدرت فرد احمدی نژاد، عملا باعث تقویت نهاد جمهوریت در ساختار سیاسی جمهوری اسلامی می شد و این موضوعی نبود که خامنه ای حاضر به پذیرش آن باشد. اختلاف نظرهای بین ولی فقیه و رئیس جمهور در این دوره نه تنها به اوج خود رسید، بلکه علنی شد. پایان کار احمدی نژاد عملا باعث آن شد که در جنگ بین دو نهاد، کفه ترازو به سود نهاد ولایت سنگین تر شود. حسن روحانی زمانی به قدرت رسید که نهاد جمهوریت از قدرت زیادی برخوردار نبود.  مرگ سیاسی رفسنجانی  شکست سیاسی رفسنجانی در نهمین دوره انتخابات ریاست جمهوری و به موازات آن قدرت گیری اصولگرایان در کشور باعث کاسته شدن از نفوذ سیاسی رفسنجانی و اصلاح طلبان شد. فشارها بر رفسنجانی و خاتمی به گونه ای مداوم در حال افزایش بود. پس از انتخابات مناقشه برانگیز دهمین دوره ریاست جمهوری و در سایه مدیریت بحران سیاسی ناشی از جنبش سبز، فشارهای هدایت شده از سوی بیت رهبری چنان افزایش یافت که عملا رفسنجانی و سران جریان اصلاح طلب به حاشیه رانده شدند. گرچه خامنه ای تا واپسین روزهای حیات رفسنجانی از رویارویی آشکار با او که یکی از جلوه های آن می توانست تحمیل حصر خانگی باشد، خودداری کرد، اما یک مرگ تدریجی سیاسی را برای رفسنجانی رقم زد.  مرگ سیاسی و مرگ بیولوژیک سیاستمداران الزاما بر هم منطبق نیستند. مرگ سیاسی برخلاف مرگ بیولوژیک در یک لحظه اتفاق نمی افتد، بلکه یک روند است. مرگ سیاسی رفسنجانی با شکست در انتخابات نهمین دوره ریاست جمهوری آغاز شد و موفقیت رفسنجانی در انتخابات خبرگان دو سال بعد نیز تغییر جدی در موقعیت سیاسی او نداد.  رفسنجانی پس از پیروزی حسن روحانی در انتخابات یازدهمین دوره ریاست جمهوری گفته بود که پس از رای مردم به روحانی و بهبود وضعیت سیاسی می تواند راحت بمیرد. حال آنکه پیروزی روحانی تغییری جدی در وضعیت سیاسی ایجاد نکرد. حصر رهبران جنبش سبز ادامه یافت و فراتر از آن فشارها بر شخص رفسنجانی و خاتمی افزایش یافت. جنگ قدرت بین خامنه ای و رفسنجانی به سود خامنه ای و به سود نهاد ولایت به پایان رسید و روحانی نیز در دوران زمامداری خود نتوانست مانع از کاهش بیشتر قدرت نهاد جمهوریت بشود.  خامنه ای و خط امام  سیاستی که بنیانگذار جمهوری اسلامی در پیش گرفته بود، عملا می بایست به تثبیت و تقویت نهاد ولایت منجر می شد. تئوکراسی آرمانخواهانه اوایل حیات جمهوری اسلامی در عمل منجر به استقرار حکومت اتوکراتیک و یکه سالاری ولی فقیه شد. از این منظر روند سرکوب مخالفان و پایان دادن به فضای چند صدایی در ایران پس از انقلاب که توسط خمینی شروع شده بود عملا راه به تمرکز هر چه بیشتر قدرت و اتوریته سیاسی می برد. خط امام، در فرجامین نگاه و ورای تفسیرها و تعبیرها، عملا به معنای تثبیت قدرت ولی فقیه بود. در سایه همین خط و مشی بود که دولت بازرگان از کار برکنار شد، به ریاست جمهوری بنی صدر خاتمه دادند و آرای مردم را نادیده گرفتند، نیروهای مخالف جمهوری اسلامی یکی پس از دیگری سرکوب شدند و تلاش کردند وحدت کلمه را از طریق کشتار تابستان ۶۷ به جامعه ایران تحمیل کنند.  بیشتر بخوانید: واکنش ها به درگذشت اکبر هاشمی رفسنجانی  در پیشبرد سیاست تحکیم موقعیت نهاد ولایت، خامنه ای از همه نیروها و امکانات موجود در ساختار سیاسی و نظامی کشور بهره گرفت. بیت خود را بدل به مقر فرماندهی ولایت کرد، نفوذ خود را بر قوه قضائیه افزایش داد، در پیوند با سپاه پاسداران و دیگر نهادهای امنیتی و نظامی به رهبری سیاسی خود توان فوق العاده  ای بخشید و با بهره گرفتن از امکانات اقتصادی و مالی فراوان جنگ ولایت با جمهوریت را آشکارا به سود ولایت رقم زد.  خامنه ای و مشکل جانشین  احمد هاشم به هنگام نوشتن کتاب بحران دولت ایران نتوانست احتمال تمرکز قدرت ولایت از سوی خامنه ای را پیش بینی کند. به باور او می بایست فقدان مرجعیت و کاریسما ره به تضعیف موقعیت خامنه ای به عنوان ولی فقیه ببرد. اما خامنه ای موفق شد با تبدیل تام و تمام حکومت الهی به یکه سالاری موقعیت نهاد ولایت را تحکیم کند. اگر ارزیابی احمد هاشم درباره خامنه ای خطا از آب در آمد، اما درباره جانشین خامنه ای صدق می کند.  مشکل اصلی ناشی از تمرکز قدرت و اتوریته در حکومت های اتوکراتیک، مشکل جانشین است. استقرار یکه سالاری عملا باعث ذوب شدن نهاد ولایت در شخص ولی فقیه شده است. در جنگ قدرت بین خامنه ای و رفسنجانی، خامنه ای پیروز شد. ولی پیروزی خامنه ای پیروزی ولی فقیه بر مخالفان خود بود. اما این نوع از تمرکز اتوریته و قدرت در دست خامنه ای انتقال آن به ولی فقیه بعدی را دشوار می کند.  زیرکی سیاسی خامنه ای  بقا و دوام قدرت سیاسی، خواه بقای تاج و تخت باشد یا دستار و ولایت، بدون زیرکی سیاسی ممکن نیست. زیرکی سیاسی الزاما وابسته به اخلاق و وجدان سیاسی نیست. در دنیای سیاست، و به ویژه در حکومت های غیردموکراتیک، در بسی موارد حفظ قدرت سیاسی با نادیده گرفتن وجدان سیاسی و زیر پا گذاشتن موازین اخلاقی ممکن است.  خامنه ای به عنوان ولی فقیه توانست بحران های متعددی را مدیریت کند. مهم ترین آن، بحران سیاسی ناشی از انتخابات مناقشه انگیز سال ۸۸ بود. او توانست در جنگ قدرت خود با رفسنجانی پیروز شود. خامنه ای در لحظه ی مرگ بیولوژیک رفسنجانی که در پی مرگ سیاسی تدریجی او رخ داد، بدل به قوی ترین مرد جمهوری اسلامی شده بود. کارنامه خامنه ای حکایت از زیرکی سیاسی او دارد. زیرکی سیاسی که در عمل ارزشی برای موازین اخلاقی و وجدان سیاسی قائل نیست.  آیت الله منتظری چند ماه پیش از درگذشت خمینی و در اعتراض به کشتار تابستان ۶۷ داوطلبانه از قائم مقامی ولی فقیه کناره  گیری کرد. کناره  گیری منتظری حکایت از پایبندی او به موازین اخلاقی داشت و بازتابگر وجدان سیاسی او بود. این کناره گیری نشانی از زیرکی سیاسی نداشت، اما مهر مردم را برانگیخت.  رفسنجانی در جنگ قدرت با خامنه ای داوطلبانه به حاشیه نرفت. به حاشیه رانده شد. او برای پیشبرد سیاست های خود و ادامه جنگ بر سر قدرت ناگزیر گام به گام به مردم نزدیک تر شد و بر پشتیبانی اش از نیروهای میانه رو و اصلاح طلب افزود. رابطه رفسنجانی و جامعه رابطه عشق و نفرت بود. مراسم تشییع و خاکسپاری رفسنجانی از آن حکایت داشت که مهر او نیز در واپسین لحظات حیات سیاسی اش به دل مردم نشسته است.نهادهای امنیتی آمریکا می‌گویند روسیه اطلاعات مهمی در مورد زندگی شخصی و حساب‌های مالی دونالد ترامپ در اختیار دارد که می‌توانند با بهره‌برداری از آنان رئیس‌جمهوری آینده را تحت فشار قرار دهد. روسیه این ادعا را رد کرده است.رسانه های آمریکایی روز سه شنبه (۱۰ ژانویه ۲۱ دی) خبر دادند که نهادهای امنیتی آمریکا اخیرا اطلاعاتی در اختیار دونالد ترامپ قرار داده اند که طبق آن سازمان های امنیتی روسیه در مورد زندگی شخصی و حساب های مالی ترامپ اطلاعاتی در اختیار دارند و مسکو می تواند با بهره برداری از آن ها رئیس جمهوری آینده آمریکا را تحت فشار دهد.  شبکه خبری سی ان ان گزارش داد که این اطلاعات هفته گذشته به ترامپ ارائه شده است.  گفته می شود که این اطلاعات از چند ماه پیش در محافل سیاسی واشنگتن موضوع گفت وگو بوده است. سی ان ان جزئیات بیشتری در این زمینه گزارش نکرده اما سایت خبری باز فید یک پرونده ۳۵ صفحه ای از اطلاعاتی منتشر کرده که گفته می شود مسکو در مورد دونالد ترامپ در اختیار دارد.  در این پرونده از جمله در مورد نوارهای ویدئویی رابطه جنسی ترامپ با روسپیان در یک هتل لوکس در مسکو سخن به میان رفته که در سال ۲۰۱۳ رخ داده است.  سردبیر باز فید اظهار داشته دلایل جدی برای تردید در مورد صحت این اطلاعات وجود دارد، اما با این حال به خاطر اصل شفافیت این سایت تصمیم به انتشار این اطلاعات گرفته است.  واکنش توییتری ترامپ  پس از انتشار این گزار ش ها دونالد ترامپ شامگاه سه شنبه (۱۰ ژانویه ۲۱ دی) با انتشار پیامی در توییتر اخبار جدید منتشره را جعلی خواند و آن را یک بازی کاملا سیاسی دانست.  کلیان کان وی، رئیس کارزار انتخاباتی ترامپ در گفت وگو با شبکه تلویزیونی ان بی سی اظهار داشت که هیچ کدام از اخبار منتشره در این زمینه تأیید نشده اند.  تکذیبیه روسیه  کرملین روز چهارشنبه (۱۱ ژانویه) گزارش رسانه های آمریکایی و طرح اتهامات جدید علیه این کشور را رد کرد. سخنگوی پوتین گفت که کرملین هیچ  سند رسوا گری در رابطه با ترامپ در اختیار ندارد.  دیمیتری پسکوف اخبار منتشره در این زمینه را نادرست خواند و انتشار اطلاعاتی از این دست را تلاشی برای تخریب روابط روسیه و آمریکا توصیف کرد.  گفته می شود نهادهای امنیتی آمریکا باراک اوباما را نیز در جریان این اطلاعات قرار داده اند اما کاخ سفید به ان بی سی گفته است که رئیس جمهور آمریکا در مورد اطلاعات محرمانه اظهارنظر نمی کند.  سی ان ان گزارش داده است که اطلاعات روسیه در مورد ترامپ به سفارش مخالفان وی توسط یکی از مأموران اطلاعاتی سابق سرویس امنیتی بریتانیا ام آی۶ به دستگاه های امنیتی آمریکا تحویل داده شده است. به گفته این شبکه خبری مأموران اطلاعاتی آمریکا پیشینه کاری این مأمور ام آی۶ را در رده قابل اعتماد طبقه بندی می کنند.  پلیس فدرال آمریکا، اف  بی آی در حال حاضر مشغول انجام تحقیقات در مورد صحت اطلاعات ارسالی این مأمور سابق بریتانیایی است.  دونالد ترامپ روز چهارشنبه (۱۱ ژانویه) نخستین نشست مطبوعاتی خود را پس از پیروزی در انتخابات ریاست جمهوری برگزار خواهد کرد. ترامپ تا کنون اتهامات نهادهای امنیتی آمریکا مبنی بر دخالت سایبری روسیه در انتخابات ریاست جمهوری ماه نوامبر سال گذشته را رد کرده است.  دستگاه های اطلاعاتی آمریکا پیش تر با انتشار گزارشی گفته بودند که مسکو با هک کردن ایمیل های حزب دموکرات روند انتخابات در آمریکا را تحت تأثیر قرار داد ه  و پیروزی ترامپ را رقم زده اند.  بیشتر بخوانید: مسکو دخالت سایبری در انتخابات آمریکا را انکار کرد  ترامپ در سخنرانی های انتخاباتی خود با ستایش از ولادیمیر پوتین از سیاست های روسیه تمجید کرده بود.باراک اوباما برای آخرین بار در مقام ریاست‌جمهوری آمریکا خطاب به شهروندان سخنرانی کرد. او با دفاع از دستاوردهای ۸ ساله ریاست‌جمهوری‌اش از مردم آمریکا خواست تا از نظام دموکراسی در کشور دفاع کنند.باراک اوباما در آخرین نطق خود در مقام ریاست جمهوری آمریکا از مردم این کشور خواست تا اتحاد با یکدیگر را از دست ندهند، زیرا به گفته او دموکراسی در آمریکا تنها زمانی می تواند عمل کند که همگی ما صرف نظر از وابستگی حزبی یا منفعت خاص کمک کنیم تا حس سرنوشت مشترک را که در حال حاضر نیاز فوری به آن داریم، بازگردانیم.  نزدیک به ۱۸ هزار نفر برای شنیدن نطق وداع اوباما که در شهر شیکاگو ایراد شد، گرد آمده بودند. رئیس جمهوری آمریکا از نابرابری شدید در کشور انتقاد کرد و هشدار داد که این موضوع موجب از هم گسیخته شدن اصول اولیه دموکراسی می شود.  اوباما در این سخنرانی که ده روز مانده به پایان دوران دوم ریاست جمهوری  اش صورت گرفت، از شهروندان خواست تا به افکار متفاوت احترام بگذارند زیرا در غیراینصورت اجماع و مصالحه  کاری ناممکن خواهد بود.  اوباما در این سخنرانی ۵۰ دقیقه ای تنها یک بار با ذکر نام از دونالد ترامپ، جانشین آینده خود یاد کرد. او نسبت به روا داشتن تبعیض علیه اقلیت ها همچون سیاه پوستان، مهاجران و مسلمانان هشدار داد و گفت، سفیدپوستان باید بپذیرند که آمریکایی های آفریقایی تبار در جریان اعتراضات خود خواهان آن نبودند که با آنان برخوردی ویژه شود، بلکه می خواستند تا با آنها به صورتی برابر برخورد شود.  اوباما همچنین از رئیس جمهوری آینده آمریکا خواست تا به موضوع تغییرات اقلیمی به صورتی جدی بپردازد زیرا به گفته او انکار این مشکل خیانتی به نسل آینده خواهد بود.  ترامپ پیش تر نسبت به معضل گرمایش زمین ابراز تردید کرده و گفته بود که می خواهد محدودیت ها برای سوخت های فسیلی آلوده کننده محیط زیست را از میان بردارد.  بیشتر بخوانید: روزی که باراک اوباما کاخ سفید را ترک می کند  باراک اوباما در بخش دیگری از سخنرانی اش از دستاوردهای ۸ ساله دوران ریاست جمهوری خود دفاع کرد و مهار بحران مالی، اصلاحات نظام بهداشتی و درمانی و همچنین توافق هسته ای با ایران را از جمله مهمترین آنها برشمرد.  او آخرین جملات سخنرانی اش را خطاب به نسل جوان ایراد کرد و گفت این نسل به آمریکایی بی طرف و منصف، عادل و یکپارچه باور دارد.  اوباما همچنین از همسرش میشل برای ایفای نقش بانوی اولی کشور تقدیر کرد که او در کمال ملاحت، اراده و شوخ طبعی در هشت سال گذشته به جا آورده است. رئیس جمهوری آمریکا همچنین از معاونش جو بایدن نیز برای همراهی اش تشکر کرد.  دونالد ترامپ روز ۲۰ ژانویه (اول بهمن) مراسم ادای سوگند ریاست جمهوری را به جا خواهد آورد و رسما قدرت را از باراک اوباما تحویل خواهد گرفت.مراسم تشییع جنازه هاشمی رفسنحانی به عرصه‌ای برای طرح شعار علیه دیکتاتور و صدا و سیمای جمهوری اسلامی بدل شد. بخش‌هایی از جمعیت نیز در حمایت از محمد خاتمی شعار می‌دادند.تشییع جنازه هاشمی رفسنجانی در روز سه شنبه (۲۱ دی ماه برابر ۱۰ ژانویه) با حاشیه هایی همراه بود. در این مراسم که با شرکت صدها هزار نفر در خیابان های مرکزی تهران و اطراف دانشگاه تهران انجام شد، شعارهایی گاه پرطنین در مخالفت با ادامه حصر میرحسین موسوی و مهدی کروبی سر داده شد. «پیام ما روشنه، حصر باید بشکنه» یا «موسوی، کروبی، آزاد باید گردند» از جمله این شعارها بودند.  بیشتر بخوانید:پیکر هاشمی رفسنجانی در مقبره آیت الله خمینی به خاک سپرده شد  مهدی کروبی و میرحسین موسوی که رهبری اعتراض ها به نتیجه اعلام شده انتخابات ریاست جمهوری سال ۱۳۸۸ را به عهده داشتند از بهمن سال ۱۳۸۹ در حصر خانگی به سر می برند. زهرا رهنورد، همسر میرحسین موسوی نیز همراه با او در حصر است.    هاشمی رفسنجانی آخرین خطبه نماز جمعه خود را در تیرماه ۱۳۸۸ و اندکی پس از تظاهرات گسترده در مخالفت با نتایج اعلام شده انتخابات ریاست جمهوری ایراد کرد. او در این خطبه از زندانی کردن معترضان انتقاد کرد و تا آخر هم حاضر به تایید اقدامات سرکوبگرانه علیه این معترضان نشد.  سیمای جمهوری اسلامی که مراسم تشییع رفسنجانی را به طور زنده پوشش می داد، هنگامی که جمعیت شعارهای یادشده را سر  داد، صدا را قطع  و به پخش موسیقی مبادرت  کرد.  ننگ ما، ننگ ما، صدا و سیمای ما  علی عسگری، رئیس صدا و سیمای جمهوری اسلامی، در گفت وگو با خبرنگار سیاسی ایلنا، درحاشیه مراسم تشییع پیکر آیت الله هاشمی رفسنجانی و در پاسخ به سوالی درباره افزایش انتقادها از سازمان صداوسیما نسبت به نحوه پوشش اخبار و حواشی درگذشت رییس مجمع تشخیص مصلحت نظام و جلوگیری از پخش بخش هایی از شعارهای مردم در مراسم، اعلام کرد: «ما انتقادها را روی چشم می گذاریم و سعی می کنیم نسبت به انتقادها، عملکردمان را اصلاح کنیم.» با این همه، یکی از شعارهای مردم در مراسم امروز این بود: «ننگ ما، ننگ ما، صدا و سیمای ما».   محمد خاتمی، رئیس جمهور پیشین ایران که از سوی قوه قضائیه ممنوع التصویر و ممنوع الخبر است، از شرکت در مراسم امروز منع شده بود. فائزه هاشمی در جریان تشییع پدر خود به میان مردم رفت و گفت: «این ها اجازه ندادند خاتمی بیاید.»     با این همه برخی ازشعارها در حمایت از محمد خاتمی سر داده شد، مثل وصیت هاشمی، حمایت ازخاتمی یا سلام بر خاتمی، درود بر هاشمی.  دیکتاتور، دیکتاتور، عزت خدادادیه نیز یکی دیگر از شعارهای مطرح در خیابان های تهران بود.  برخی خبرها حاکی است که بخشی از جمعیت در برابر سفارت روسیه نیز شعار سفارت روسیه، لانه جاسوسیه سر داده اند.  قطع یا اختلال در تلفن و اینترنت نیز مورد اعتراض بخش هایی از حاضران در مراسم تشییع جنازه رفسنجانی بود.عاصمه جهانگیر، گزارشگر ویژه حقوق بشر سازمان ملل در امور ایران نسبت به وخامت وضعیت جسمانی آرش صادقی و دیگر زندانیان سیاسی ایران هشدار داده است.جان شماری از زندانیان عقیدتی و سیاسی ایران در خطر است. این فشرده هشداری است که گزارشگر ویژه حقوق بشر سازمان ملل در امور ایران ابراز نموده است. این دسته از زندانیان سیاسی و عقیدتی ایران برای اعتراض به دستگیری و حبس  خود دست به اعتصاب غذا زده اند و اکنون وضعیت جسمانی آنان در اثر این اعتصاب به مخاطره افتاده است. عاصمه جهانگیر در بیانیه خود از مسئولان جمهوری اسلامی ایران خواسته است همه کسانی که خودسرانه دستگیر شده اند را بی درنگ و بدون قید و شرط آزاد کنند.  وضعیت جسمانی محمدعلی طاهری و آرش صادقی  بر اساس گزارش منتشرشده از  سوی کمیسیون حقوق بشر سازمان ملل، دو نفر از  مجموع حداقل  ۸ زندانی عقیدتی از ماه اکتبر سال گذشته تا کنون در اعتصاب غذا به سر می برند. در بیانیه عاصمه جهانگیر آمده است که یکی از این دو زندانی، آرش صادقی، هفته گذشته پس از آزادی همسرش، گلرخ ابراهیمی ایرایی با پرداخت وثیقه، به اعتصاب غذای خود خاتمه داده است.  بیشتر بخوانید: با مرخصی گلرخ ابراهیمی، آرش صادقی به اعتصاب غذا پایان داد  در عین حال در این بیانیه آمده است که یکی دیگر از زندانیان معترض، محمدعلی طاهری، اعتصاب غذای خود  را روز ۲۸ سپتامبر آغاز کرده بود. از وضعیت او پس از آنکه در ماه اکتبر برای مداوا  به بیمارستان نظامی بقیه الله منتقل شد، اطلاعی در دست نیست.    در گزارش عاصمه جهانگیر، گزارشگر ویژه حقوق بشر سازمان ملل در امور ایران در مورد وضعیت جسمانی آرش صادقی نیز ابراز نگرانی شده است. در این گزارش آمده است که آرش صادقی، یکی از مدافعان حقوق بشر، علی رغم وضعیت وخیم جسمانی از مراقبت های پزشکی محروم است و کماکان در زندان به سر می برد. گزارشگر ویژه حقوق بشر سازمان ملل در ضمن افزوده است که برای این زندانیان تنها یک امکان برای اعتراض به بازداشت و حبس  خود باقی مانده و آن به خطر انداختن  جان خود از طریق اقدام  به اعتصاب غذاست.  گزارشگر ویژه حقوق بشر سازمان ملل گفته است: «من از مسئولان جمهوری اسلامی ایران درخواست می کنم امکان دسترسی آرش صادقی به مراقبت های پزشکی خارج از زندان را بدون فوت وقت اجرا کنند. این اقدام مطابق موازین جهانی حقوق بشر و مطابق اخلاق پزشکی پذیرفته شده است.»  بیشتر بخوانید: تظاهرات جلوی زندان اوین و ادامه بازداشت آرش صادقی  عاصمه جهانگیر به امضای منشور حقوق شهروندی توسط رئیس جمهور ایران، حسن روحانی اشاره می کند و تاکید می کند که این منشور از جمله شامل حق زندگی، آزادی بیان و عقیده و همچنین حق آزادی اجتماعات می شود. از این رو دستگیری های خودسرانه و محدودیت هایی که برای زندانیان عقیدتی ایجاد شده با مفاد این منشور در تناقض است.مراسم تشییع پیکر هاشمی رفسنجانی روز سه‌شنبه ۲۱ دی ماه (۱۰ ژانویه) از دانشگاه تهران و با حضور آیت‌الله خامنه‌ای آغاز شد. پیکر او سپس تا مقبره آیت‌الله خمینی تشییع و در همانجا به خاک سپرده شد.به گزارش خبرگزاری های داخلی ایران، مراسم تشییع پیکر علی اکبر هاشمی رفسنجانی، رئیس فقید مجمع تشخیص مصلحت نظام، ساعت ۸ و ۳۰ دقیقه صبح روز سه شنبه ۲۱ دی ماه (۱۰ ژانویه) در دانشگاه تهران آغاز شد.  مراسم مذهبی نماز میت بر سر پیکر هاشمی را آیت الله خامنه ای، رهبر جمهوری اسلامی ایران، اقامه کرد. پیکر رفسنجانی قرار است در کنار مقبره آیت الله خمینی، بنیانگذار جمهوری اسلامی، دفن شود.  به گزارش خبرگزاری ایلنا، از ساعت ها پیش جمعیت زیادی در خیابان های اطراف دانشگاه تهران جمع شده اند. میادین ولیعصر، فاطمی و تمامی خیابان های منتهی به میدان انقلاب تهران مسدود شده است.  محسن و فائزه هاشمی فرزندان رفسنجانی هنگام ورود به دانشگاه تهران با استقبال مردم و سر دادن شعارهایی در حمایت از خاتمی و هاشمی روبرو شدند. شنیده ها حاکی از آن است که محمد خاتمی، رئیس جمهور پیشین ایران، از حضور در این مراسم منع شده است.   بیشتر بخوانید: مرگ رفسنجانی؛ خلأ مرد پشت پرده سیاست در آینده ایران   مردم شعارهایی از قبیل حمایت از خاتمی، وصیت هاشمی ست و سلام بر خاتمی، درود بر هاشمی سر داده اند.  در آغاز مراسم، پیام تسلیت خامنه ای به مناسبت درگذشت آیت الله رفسنجانی قرائت شد.  در این مراسم روسای قوای سه گانه، اعضای مجمع تشخیص مصلحت نظام، نمایندگان مجلس خبرگان رهبری و مجلس شورای اسلامی، فرماندهان ارشد نظامی و انتظامی، امامان جمعه سراسر کشور، وزیران دولت یازدهم و معاونان رئیس جمهوری، استانداران و دیگر مسئولان لشگری و کشوری حضور دارند.  همچنین جمعی از سفیران کشورهای خارجی در تهران، سفرای جمهوری اسلامی ایران در خارج از کشور و برخی مقامات دیگر کشورها در این مراسم شرکت کرده اند.  بیشتر بخوانید: هاشمی رفسنجانی؛ از مرد شماره دو نظام تا رهبر فتنه  خبرگزاری ایلنا گزارش داده که به دلیل هجوم جمعیت چندین داربست مقابل دانشگاه تهران شکسته شده است. تمامی راه های ورود به دانشگاه بسته شده و پلیس همچنان در تلاش است تا راه عبور و مرور را برای جمعیت باز کند.  حضور تاجزاده، علی مطهری و مولانا عبدالحمید   مصطفی تاجزاده، عضو ارشد جبهه مشارکت ایران اسلامی از جمله شخصیت های شرکت کننده در مراسم تشییع رفسنجانی بود. او به خبرگزاری ایلنا گفته: «هاشمی در سال های اخیر پرچمدار اعتدال، عقلانیت و مردم گرایی بود. نباید گذاشت این پرچم به هر قیمتی زمین بیفتد. حالا که نیست باید همه ما دست به دست هم دهیم تا عقلانیت و امید جای او را بگیرد.»   این زندانی سیاسی سابق با اشاره به برنامه ویژه صدا و سیمای جمهوری اسلامی از مراسم تشییع رفسنجانی، ابراز امیدواری کرد که این تغییر مشی در سیاست صدا و سیما نه تاکتیک بلکه استراتژی باشد و به یک مشی و شیوه دائمی تبدیل شود. در سال های اخیر صدا و سیما از پوشش اخبار کسانی که آنان را سران فتنه می نامید خودداری کرده بود.  علی مطهری، نماینده مجلس شورای اسلامی از جمله دیگر شخصیت های سیاسی حاضر در مراسم خاک سپاری هاشمی رفسنجانی بود. او نیز درباره مشی صدا و سیما در قبال هاشمی رفسنجانی به خبرگزاری ایلنا گفت: «صداوسیما در حیات آقای هاشمی رفتار درستی با او نداشت. طبعاً هرکس از دنیا می رود او را تکریم می کنند اما اینطور نباید باشد که هرکس بمیرد از او تجلیل کنند و اگر انتقادی داشت، در زمان حیاتش او را بایکوت کنند.»  مردمی که اطراف علی مطهری جمع شده بودند از او خواستند تا پیگیر بازگشت محمد خاتمی به عرصه سیاست و نیز رفع حصر موسوی، کروبی و رهنورد باشد.   عمار حکیم، رئیس مجلس اعلای شیعیان عراق و مولانا عبدالحمید امام جمعه اهل سنت از جمله دیگر شخصیت های حاضر در مراسم خاک سپاری هاشمی رفسنجانی بودند.   به گزارش ایلنا، داربستی که در نزدیکی حرم آیت الله خمینی بسته شده بود تا امکان کنترل جمعیت را برای مجریان مراسم فراهم کند، به دلیل ازدحام جمعیت شکسته شده است.   دستگیری چند نفر در حاشیه مراسم تشییع هاشمی  خبرگزاری کار ایران، ایلنا خبر داده که موتورهای سنگین نیروی انتظامی در حوالی میدان حسن آباد تهران مردمی را که به سمت مقبره آیت الله خمینی در حال حرکت بودند متفرق کرده اند.  بر اساس این گزارش، نیروهای انتظامی چند نفر را نیز دستگیر کرده اند که یک عکاس نیز در میان آنها حضور داشته است.  برخورد مردم با رئیس صدا و سیما  علی عسگری رئيس صدا و سیمای جمهوری اسلامی ایران در مراسم خاک سپاری هاشمی رفسنجانی مورد انتقاد تند مردم قرار گرفت.  وی در پاسخ به سوال خبرنگار ایلنا که عملکرد صدا و سیما را در نحوه پوشش خبری درگذشت هاشمی رفسنجانی مورد پرسش قرار داده، گفته: «ما انتقادها را روی چشم می گذاریم و سعی می کنیم عملکردمان را اصلاح کنیم.»  اما گویا مردم حاضر در محل با این پاسخ راضی نشده و شروع به سر دادن شعار علیه صدا و سیما کرده اند.   دو و نیم میلیون نفر در دانشگاه تهران  حسینعلی امیری، معاون پارلمانی رئیس جمهور با استناد به آمار استانداری تهران گفته است که در زمان حضور پیکر هاشمی رفسنجانی در دانشگاه تهران، دو و نیم میلیون نفر در این محل حضور داشته اند. هنوز آماری از جمعیتی که در خیابان های اطراف دانشگاه تهران حاضر بودند، اعلام نشده است.سازمان امدادگر مسیحی اوپن دورز اعلام کرد که تشدید فعالیت سرکوبگرانه‌‌ی رژیم‌های اقتدارگرا، ملی‌گرایان دینی و تروریست‌های اسلام‌گرا سبب شده‌ که در سال گذشته میلادی شمار مسیحیان تحت تعقیب  و آواره در جهان دوبرابر شود.سازمان امدادگر مسیحی اوپن دورز (درهای باز ، ) روز چهار شنبه (۲۲دی  ۱۱ ژانویه) در گزارش خود اعلام کرد که در حال حاضر در ۵۰ کشور جهان بیش از ۲۰۰ میلیون مسیحی به خاطر اعتقادات خود به شدت زیر فشار قرار دارند، تحت تعقیب هستند و فشارهای مختلف اجتماعی را تحمل می کنند.  به گزارش خبرگزاری رسمی آلمان این سازمان امدادگر که سالانه شمار مسیحیان مواجه با خشونت در جهان را منتشر می کند، همچنین اعلام کرده که شمار مسیحیانی که در سال گذشته میلادی (۲۰۱۶) با خشونت روبرو بوده اند نسبت به سال های پیش از آن به شدت افزایش یافته است.    سازمان امدادگر مسیحی اوپن دورز شرایط مسیحیان در کره شمالی را به شدت نگران کننده خوانده است، زیرا شهروندان مسیحی این کشور تنها در شرایط مخفی به زندگی خود ادامه می دهند. کره شمالی این شهروندان را دستگیر، شکنجه و به اعدام تهدید می کند.  برمبنای گزارش این سازمان امدادگر مهم ترین کشورهایی که خشونت نسبت به مسیحیان روا می دارند در خاورمیانه، شمال و شرق آفریقا و جنوب آسیا قرار دارند. سازمان اوپن دورز سومالی، افغانستان، سوریه و یمن را به ترتیب از دیگر کشورهایی دانست که در آنها خشونت با مسیحیان به شدت ادامه دارد.  افزایش نگران کننده خشونت با مسیحیان   سازمان امدادگر مسیحی اوپن دورز افزایش فشار به مسیحیان جهان را در سال گذشته میلادی (۲۰۱۶) به شدت نگران کننده خوانده است. این سازمان تاکید می کند که اگر در سال ۲۰۱۵ میلادی شمار مسیحیانی که در سراسر جهان به خاطر اعتقادات خود به شدت زیر فشار بودند ۱۰۰ میلیون نفر بود، این تعداد در سال گذشته میلادی (۲۰۱۶) دوبرابر شده و به ۲۰۰ میلیون نفر افزایش یافته است.  این سازمان امدادگر دلیل این امر را در مرحله نخست وجود اسلام گرایان افراطی و سپس افزایش ملی گرایی افراطی در میان هندوها و بودیست های آسیا ارزیابی می کند.  انتقادها به گزارش اوپن دورز  منتقدان سازمان امدادگر مسیحی اوپن دورز بر این نظرند که تحقیقات اعلام شده این سازمان در سال های گذشته اعتبار علمی ندارند، زیرا شمار افرادی که درباره آنها تحقیق شده برای صدور حکم کلی در باره مسیحیان هرکشوری کافی نیست و همچنین تعیین صحت یا سقم نظرهای این سازمان در کشورهای مختلف بسیار دشوار است.  همچنین هنوز تعریف دقیقی برای تعقیب و آزار افراد یک جامعه که مورد قبول همه کارشناسان جهانی باشد موجود نیست. منتقدان در این باره می گویند که مشخص نیست آیا منظور خشونت مستقیم مورد نظر است یا  وضع قوانین ناعادلانه را نیز می توان به عنوان خشونت با اقلیت مسیحی در یک کشور ارزیابی کرد.  بیشتر بخوانید: اسقف اعظم عراق: رفتار اروپا در برابر اسلام ساده لوحانه است  مارکوس رُده، رئیس سازمان امدادگر مسیحی اوپن دورز اعلام کرده است که به رغم انتقادها این سازمان از ادامه چنین تحقیقاتی و رسانه ای کردن آن خشنود است.  به گفته مارکوس رُده انعکاس نظر شهروندانی که در برابر خشونت قرار گرقته اند برای این سازمان امدادگر مهم است.  بعضی نمونه های دیگر   مارکوس رُده می گوید در باره شرایط زندگی ۳۰۰ هزار مسیحی که در کره شمالی در شرایط مخفی زندگی می کنند، می گوید بخصوص وضعیت ۷۰ هزار نفر آنها بسیار دشوار است. آنها در صورت دستگیری شکنجه خواهند شد و به اردوگاه های کار اجباری سخت اعزام می شوند.  بیشتر بخوانید: جمعه خونین در پاکستان با ده ها کشته و زخمی  رئیس سازمان امدادگر مسیحی اوپن دورز همچنین به وضعیت صدها مسیحیان در سومالی اشاره می کند که از اسلام به مسیحیت گرویده اند و در صورت دستگیری اعدام خواهند شد. سومالی در فهرست منتشر شده سال گذشته سازمان اوپن دورز در جایگاه چهارم قرار داشت اما امسال با افزایش خشونت ها در این کشور نسبت به مسیحیان به رده دوم رسیده است.  شبکه های تروریستی اسلام گرای افراطی بوکوحرام بخصوص در نیجریه و الشباب در سومالی نیز به شدت با مسیحیان آفریقا به مبارزه برخاسته اند. الشباب با کمک مالی عربستان سعودی در سومالی، کنیا و نیجر مسجدی ساخته که در آنها دیدگاه های شدید اسلام گرایانه و ضدمسیحی تبلغ می شوند.دستگیری اعضا و رهبران بلندپایه‌ی داعش مأموریتی دشوار محسوب می‌شود. بسیاری از آنان ترجیح می‌هند که کشته شوند تا اینکه زنده دستگیر شوند، از جمله ابوبکر بغدادی، رهبر داعش که می‌گویند با جلیقه انتحاری به رختخواب می‌رود.شبکه تلویزیونی آلمانی  با نقل از خبرگزاری کردی روداو گزارش داد که ابوبکر بغدادی، رهبر گروه تروریستی خلافت اسلامی (داعش) از ترس اینکه مبادا زنده به دام ارتش عراق یا نیروهای ائتلاف ضدداعش بیافتد، شب ها با جلیقه ی انتحاری می خوابد.  به گزارش خبرگزاری روداو جان دوریان، سخنگوی عملیات زمینی نیروهای ائتلافی علیه داعش در عراق در کنفرانسی خبری در اربیل گفته است: «تجربه ی معمول ما تا کنون این بوده که اعضای این گروه [داعش] می کوشند که زنده دستگیر نشوند.»  او افزوده است: «منابع امنیتی و اطلاعاتی گوناگون و همچنین منابع آزاد دیگر که ما نمی توانیم آن ها را صددرصد تأیید کنیم، حاکی از آن هستند که ابوبکر بغدادی شب ها با جلیقه ی انتحاری می خوابد. از این رو نمی توانم با اطمینان بگویم که آیا ما امکان آن را خواهیم داشت که زنده دستگیرش کنیم.»  پاداش ۲۵ میلیون دلاری  ابوبکر بغدادی یکی از معروف ترین تروریست های تحت پیگرد در جهان محسوب می شود. در اوسط دسامبر سال گذشته میلادی بود که آمریکا پاداش برای دستگیری او را از ۱۰ میلیون به ۲۵ میلیون دلار افزایش داد.  پیر کوک، سخنگوی وزارت دفاع آمریکا (پنتاگون) حدود دو هفته پیش (۳۱ دسامبر ۲۰۱۶) در گفت وگو با شبکه ی خبری سی ان ان گفته بود: «ما معتقدیم که بغدادی زنده است و هم چنان دولت اسلامی را رهبری می کند.»  بیشتر بخوانید: ۲۵ میلیون دلار جایزه برای اطلاعات مربوط به محل اقامت بغدادی  او ضمن اشاره به اطلاعاتی جدید درباره تازه ترین تحرکات رهبر داعش گفته بود: «ما هرچه در توان داریم انجام می دهیم تا رد او را پیدا کنیم.» بنا بر اطلاعات وزارت دفاع آمریکا، بغدادی برای پیدا کردن مشاوران و افراد مورد اعتماد خود مشکلاتی دارد زیرا بسیاری از  آن ها دیگر از بین رفته اند.  طبق اظهارات سخنگوی پنتاگون ائئلاف تحت رهبری آمریکا وقت زیادی برای این کار گذاشته و از هر فرصتی استفاده خواهد کرد که بغدادی را به چنگ بیاورد تا او به مجازاتی که سزاوار آن است، برسد.  در ژوئن سال ۲۰۱۴ اندکی پس از تسخیر شهر موصل عراق توسط داعش، بغدادی در آن جا در اقدامی نادر در ملاءعام ظاهر شد و در سرزمین هایی که این گروه در سوریه و عراق به تصرف خود درآورده بود، اعلام خلافت اسلامی کرد.  در مورد مخفیگاه کنونی بغدادی ابهام وجود دارد. اوایل نوامبر سال ۲۰۱۶ بغدادی در یک پیام صوتی نادر از نیروهای خود در موصل خواسته بود، به مقاومت ادامه دهند.  بیشتر بخوانید: انتشار پیام منتسب به ابوبکر بغدادی همزمان با عملیات موصل  البته روشن نیست که او همچنان در موصل باشد، چرا که او بر خلاف دیگر چهره های بلندپایه داعش بسیار مخفیانه و پوشیده عمل می کند.  ارتش علاق اعلام کرده که قصد دارد، به زودی داعش را به طور کامل از شهر پراهمیت موصل بیرون براند. ژنرال عبدالغنی الاسدی، یکی از فرماندهان نظامی عراق روز دوشنبه (۹ ژانویه) اعلام کرد که واحدهای ضربتی ارتش این کشور در تلاش محاصره منطقه دانشگاه در شهر موصل هستند که در کنار ه ی رود دجله واقع است.  ارتش عراق با شروع سال جدید میلادی اعلام کرده بود که مرحله دوم عملیات تهاجمی اش برای آزادسازی موصول آغاز شده است.انفجاری در قندهار جان چند مقام سیاسی مهم از جمله پنج دیپلمات امارات متحده عربی و نیز معاون والی این ولایت را گرفت. طالبان دست داشتن در این حمله را رد کرده است. پرچم‌ها در دبی به یاد قربانیان نیمه‌افراشته شدند.شیخ محمد بن راشد آل مکتوم، نخست وزیر امارات متحده عربی و حاکم دبی مرگ پنج تن از اعضای هیئت نمایندگی این کشور در پی وقوع انفجاری در قندهار را تأیید کرد.  این انفجار شامگاه سه شنبه (۱۰ ژانویه ۲۱ دی) رخ داد. بنابر خبرها به هنگام وقوع این انفجار سفیر امارات در افغانستان در خانه همایون عزیزی، والی ولایت قندهار مهمان بوده است. گفته می شود حاضران در مهمانخانه نشسته و مشغول صحبت بودند که ناگهان بمبی جاسازی شده زیر یک کاناپه منفجر شده است.  سفیر امارات و والی قندهار در این حادثه مجروح شده اند.  مجموعا یازده تن در این انفجار جان خود را از دست داده اند. رئیس شورای ولایت قندهار صبح روز چهارشنبه به رسانه ها گفت که یک سناتور افغان، یک نماینده، یک دیپلمات جوان و نیز معاون والی قندهار جزو کشته شدگان بوده اند.  منابع خبری شمار مجروحان را بین ده تا ۱۶ تن گزارش کرده اند.  رد اتهام از سوی طالبان  طالبان با انتشار پیامی در توییتر اتهام دست داشتن در این انفجار را رد کرده است. طالبان سال هاست که در قطر صاحب یک دفتر است و گفته می شود که کمک های مالی دست  و دلبازانه ای نیز از سوی کشورهای منطقه دریافت می کند.  در امارات متحده عربی روز چهارشنبه پرچم ها به احترام قربانیان انفجار قندهار به حالت نیمه افراشته درآمد. شیخ محمد بن راشد آل مکتوم در توییتر نوشت: «هیچ توجیه انسانی، اخلاقی یا مذهبی برای بمب گذاری و کشتن افرادی که سعی در کمک دارند، وجود ندارد.»  طالبان در مقابل مسئولیت انفجارهای روز سه شنبه در کابل و هلمند را پذیرفته است. در این انفجار ها دستکم ۳۵ تن کشته و ۴۹ تن زخمی شدند. این گروه انفجار قندهار را به دعواها و رقابت های داخلی ربط داده است.  وزارت خارجه امارات در بیانیه ای اعلام کرده است که این دیپلمات ها در چارچوب یک مأموریت انسان دوستانه در قندهار بوده اند. این کشور پس از حمله بین المللی به رهبری آمریکا به افغانستان در سال ۲۰۰۱ با اعزام شماری نیروی نظامی در این عملیات شرکت داشت. نیروهای نظامی امارات به عنوان بخشی از مأموریت ناتو چندین سال در افغانستان مستقر بودند.گروهی از پژوهشگران و کارشناسان آمریکایی بیم دارند که با آغاز دوران ریاست‌جمهوری دونالد ترامپ در آمریکا، گستره‌ی کار و فعالیت‌های مستقل آنان محدود و گزارش‌های علمی‌شان از پایگاه‌های اینترنتی ناپدید شوند.دونالد ترامپ، رئیس جمهور آتی آمریکا، به طورکلی پژوهش های علمی کارشناسان و هشدارهای آنان در مورد تغییرات جوی، افزایش دمای زمین و اهمیت حفظ محیط زیست را زیر سوال  برده و این گونه مسايل را بازی های چینی ها عنوان کرده است.  بنا به ارزیابی کارشناسان، ترامپ تا به حال نه تنها به آمار و ارقام و نتایج علمی بررسی ها علاقه ای نشان نداده، بلکه برعکس همواره در درستی آن ها تردید کرده است. از این رو دانشمندان و کارشناسان مستقل حوزه های گوناگون علمی بیم آن دارند که با روی کار آمدن ترامپ، بسیاری از پژوهش ها و بررسی های آنان از پایگاه های اینترنتی پاک شود و امکان دسترسی عموم به تحقیقاتشان محدود گردد. برخی حتی نگران از دست دادن شغل، مقام و رتبه ی خود نیز هستند.      بنا به گزارش اشپیگل آنلاین، حوزه های مربوط به امور تحقیقات فضایی و دگرگونی های جوی در حال حاضر بیش از سایر بخش ها زیر ضرب قرار دارند.  فضا و محیط زیست  کارشناسان می گویند که پژوهشگران ناسا و ادارات مربوط به حفاظت از محیط زیست آمریکا، از نخستین گروه هایی هستند که پیامدهای منفی تغییر سیاست در این زمینه ها را تجربه می کنند: به نظر می رسد که موضوع پژوهش های فضایی ناسا، بر خلاف آن چه باراک اوباما، رئیس جمهور وقت آمریکا اعلام کرده، پس از روی کار آمدن ترامپ بیشتر پیرامون تحقیق در باره ی ماه به جای مارس خواهد بود. بنا بر طرح های اوباما قرار بود پروژه های مربوط به ماه ابتدا از سال ۲۰۳۰ آغاز خواهد شد.  در این رابطه، سرنوشت پروژه ی    () که قرار بود از سال ۲۰۲۰ راه اندازی شود، نامعلوم است. به ویژه چگونگی اجرای بخشی از این پروژه که تحقیقات مربوط به زمین را در برمی گیرد، هنوز روشن نشده است. قدر مسلم این است که موافق برنامه های ترامپ و تیم او، سفرهای فضایی که از نظر اقتصادی سودآور باشند نسبت به سایر برنامه ها ارجحیت دارند.  ماهواره های فضایی  ناسا هم چنین اداره ی اغلب ایستگاه های ماهواره ای مربوط به اندازه گیری تغییرات جوی در آمریکا را به عهده داشت. این ماهواره ها با همکاری ادارات مربوط به حفظ محیط زیست این کشور برای گردآوری داده هایی به فضا فرستاده شده اند که مورد استفاده ی پژوهشگران امور جوی در سراسر جهان قرار می گیرند. بیشتر این اطلاعات در صنعت کشتی رانی، کشاورزی، پیش گویی هوا و مراکز اعلام بلایای طبیعی به کار می رود.    تیم ترامپ در این رابطه اعلام کرده که از بودجه ی تمام برنامه هایی که از سوی ناسا برای نظارت بر تغییرات جوی در فضا انجام می گیرد کاسته خواهد شد. در این راستا به ویژه از برنامه هایی یادشده که از نظر سیاست دموکرات ها برای حفظ محیط زیست سودمند تشخیص داده شده است.  از این پس قرار است اداره ی مرکزی مربوط به امور محیط زیست و بررسی های جوی آمریکا  وظایف بخش تحقیقات جوی ناسا را که در ۸ سال گذشته انجام داده، به عهده بگیرد. این که آیا بودجه ی این بخش (بالغ بر یک میلیارد و ۹ میلیون دلار آمریکا در سال ۲۰۱۷) نیز به صندوق  واریز می شود یا نه، هنوز ناروشن است.   کاهش بودجه تحقیق در باره ی تولید انرژی های پاک  گفته می شود تیم ترامپ هم چنین قصد دارد از بودجه ی وزارت انرژی آمریکا که هر سال میلیاردها دلار برای تحقیق در زمینه ی چگونگی تولید انرژی های پاک هزینه می کرده، نیز کاسته  شود.  هم زمان انتظار می رود که آژانس حفاظت از محیط  زیست این کشور  پس از آن که اسکات پرویت، مخالف سرسخت طرح های باراک اوباما در زمینه ی کاهش تولید گازهای گلخانه ای، به ریاست آن انتصاب شد، نیز با کمبود بودجه برای اجرای برنامه های حفظ محیط زیستی روبرو شخواهد شد. این آژانس تقلب خودروهای فولکس واگن در آمریکا را فاش کرد.۲۶ سال است که در آلمان یک هیات داوران مستقل هر سال به یک واژه عنوان ناواژه سال را می‌دهد. هدف این ستایش منفی یا تقبیح یک واژه یا اصطلاح، تشویق برخورد خردمندانه‌ و آگاهانه با زبان است.کمپین زبانی انتقادی دانشگاه فنی شهر دارمشتات () آلمان واژه خائن ملی در آلمانی ä را به عنوان ناواژه سال ۲۰۱۶ میلادی معرفی کرد.  نینا یانیش، سخنگوی هیات داوران این واژه را میراث دیکتاتورها به ویژه در دوره ناسیونال سوسیالیسم (آلمان نازی) خواند.  به گفته خانم یانیش این واژه که امروزه برای نکوهش برخی سیاستمداران در زبان آلمانی به کار می رود، کلمه ای توهین آمیز و بازدارنده از بحث و گفتگو،  به مثابه یکی از پایه های دموکراسی است.  این گروه برای سال ۲۰۱۶ میلادی در مجموع ۱۰۴۶ نامه و ۵۹۴ پیشنهاد دریافت کرده بود. بیش از نیمی از ۲۰ واژه ای که به مرحله نهایی این گزینش راه یافتند، واژه های مربوط به پناهجویان بودند. واژه هایی چون  که ترکیبی از دو واژه انگلیسی  به معنای تجاوز و واژه  به معنای پناهجو است. پس از مزاحمت ها و تعرضات جنسی گسترده ای که شب سال نو ۲۰۱۵ در شهر کلن آلمان روی داد، این عبارت به بیان آمد.  بیشتر بخوانید: جیب بری و مزاحمت جنسی گروهی؛ معمای شب سال نو در کلن  واژه  به معنای وارونگی قومی است که در دوران ناسیونال سوسیالیسم رواج داشت و به جریان همانند سازی اعضای جامعه ژرمن ( ) و به فراموشی سپردن زبان و ارزش های اصیل این قوم اشاره داشت. این واژه و اصطلاحات دیگری چون بیوآلمانی () از کاندیداهای دیگر ناواژه سال ۲۰۱۶ بودند.کارشناسان آلمانی و سوئیسی در حال حاضر در حال ساختن پهپادهای مین‌یاب هستند که قرار است در مناطق گرم جهان به‌کار گرفته شوند. ایران یکی از نخستین سرزمین‌هایی است که به‌زودی با استفاده از این پهپادها مین‌‌روبی می‌شود.پایان جنگ و درگیری های خونین در جهان، به معنای خاتمه ی رنج ها و مصائب غیرنظامیان در کانون های بحرانی نیست. در زمان صلح نیز وجود مين های كار گذاشته شده و مهمات عمل نكرده ی دوران جنگ، هم چنان جان و سلامتی بسیاری از ساکنان مناطق جنگ زده را تهدید می کند و مرگ و معلولیت هزاران تن را سبب می شود.  بیشتر بخوانید:آمریکا مین یاب های آلمانی را در تنگه  هرمز به خدمت می گیرد  بنا بر تازه ترین آمار نهاد نظارت بر قربانیان مین در سال ۲۰۱۵، بیش از ۶۴۶۱ تن قربانی انفجار مین شده اند. این رقم نسبت به آمار سال ۲۰۱۴، افزایشی ۷۴ درصدی را نشان می دهد. بر این اساس ۷۸ درصد قربانیان، غیرنظامی و ۳۸ در صد آنان، کودک بودند.  شیوه های ناکارآی مین یابی  اغلب روش هایی که تا کنون برای مین روبی به کار گرفته می شود هرچند تا حدودی موثر واقع شده، ولی به دلایل گوناگون نتایج مطلوبی به بار نیاورده است.  کارشناسان می گویند که پاکسازی مناطق جنگی و خنثی کردن تمام مین ها با استفاده از شیوه های متعارف کنونی مانند استفاده از سگ های مین یاب، نیروی انسانی، یا مین روب های زرهی، بیش از صدها سال دیگر به طول خواهد انجامید.  گذشته از آن در حال حاضر هزینه ی تهیه و تولید ابزارهای لازم یا تربیت انسان و حیوان برای مین یابی بسیار بالا است. گفته می شود که در حال حاضر مخارج تربیت سگ هایی که می توانند مین های کارگذاشته شده در عمق نیم متری زمین را بیابند، دست کم ۲۰ هزار دلار است. گذشته از آن هر چند سرعت سگ ها در یافتن مین ها ده برابر سرعت انسانی است که به دستگاه های فلزیاب ویژه ی کشف مین مجهز است، با این حال دوره ی آموزشی هر سگ، نزدیک به ۱۴ ماه به طول می انجامد.  راهکار: تولید پهپادهای مین یاب  از این رو پژوهشگران دانشگاه و مدرسه ی عالی شهر اولم در آلمان و مدرسه ی عالی شمال غربی سوئیس تصمیم گرفته اند در چارچوب برنامه ی پهپادهای مین یاب روش های ساده تر، بی خطرتر و سریع تری را طرح ریزی کنند.   به گفته ی کریستیان والداشمیت، مدیر بخش پژوهشی دانشگاه اولم، قرار است که پژوهش گران آلمانی سلول های مغناطیسی الکترونیکی خاصی که به کار گردآوری و ضبط داده های مربوط به ترکیبات خاک گرفته می شوند، را بسازند و بدنه ی پهپاد توسط متخصصان سوئیسی تولید  شود.  بیشتر بخوانید: چهارکشتی مین یاب آمریکا وارد خلیج فارس شدند  در برنامه ی پهپادهای مین یاب در رابطه با مراحل سه گانه ی مین یابی آمده است که ابتدا بالگردهای بی سرنشین، در ارتفاع یک و نیم متری بر فراز محدوده ی مورد نظر پرواز می کنند و امواج مغناطیسی ای که می توانند تا عمق ۲۰ سانتیمتری در خاک نفوذ کنند، می فرستند. به این ترتیب می توانند تاثیرات ناشی از این امواج را بر ترکیبات زمین در سلول های الکترونیکی ضبط و ذخیره سازند. سپس بر اساس ارزیابی داده های ثبت شده، تصویری کامل با ظرفیت بزرگ نمایی بسیار بالا از محدوده ی مورد نظر تهیه  کنند.  کریستیان والداشمیت می گوید در این تصویر، مین ها از آن جا که شکل خاصی دارند و با ماده ی انفجاری تی ان تی پر شده اند، به صورت عناصر درخشان روشنی قابل تشخیص هستند. به گفته ی او سلول های مغناطیسی الکترونیکی نصب شده بر پهپاد مین یاب، از حساسیت بالایی برخوردارند و می توانند حتی بمب های دست ساز را هم زیر زمین ردیابی کنند.  مدیر بخش پژوهشی دانشگاه اولم در این رابطه می گوید: «تا به حال این کار صورت نگرفته. به همین دلیل ساختن سلول های مغناطیسی الکترونیکی برای ما چالش عظیمی است.»  قرار است که پهپادهای مین یاب ابتدا در مناطق خشک به کار گرفته شوند. به گفته ی کریستیان والداشمیت، عراق ، ایران، سوریه و یوگسلاوی سابق از جمله ی این کشورها است.طالبان به رغم سرمای زمستان، بر خلاف سال‌های گذشته عملیات خود را تشدید کرده است. در تازه‌ترین عملیات انتحاری این گروه در برابر پارلمان افغانستان در کابل دستکم ۳۰ نفر کشته و شمار بیشتری مجروح شده‌اند.دو بمب گذار انتحاری روز سه شنبه (۱۰ ژانویه) در برابر مجلس افغانستان در شهر کابل خود را منفجر کردند و  جان دستکم ۳۰ نفر را گرفتند. صدیق صدیقی، سخنگوی وزارت کشور افغانستان گفته است که ۲۲ نفر از قربانیان شهروندان عادی و پلیس بوده اند. ۴۳ نفر دیگر نیز مجروح شده اند. مقام های وزارت بهداشت افغانستان شمار کشته ها را ۳۰ و مجروحان را ۶۳ تا ۷۸ نفر اعلام کرده اند.  مسئولیت حمله انتحاری را طالبان به عهده گرفته است.  به گفته عبدالرحمان رحیمی، رئیس پلیس کابل بمب گذار انتحاری اول پیاده خود را به در مجلس رساند و منفجر کرد. اندکی بعد یک اتوموبیل حاوی بمب در سمت دیگر خیابان منفجر شد.  انفجار بیش از همه از مسافران می بوسی قربانی گرفته که در حال ترک مجلس بوده و سرنشینان آن را کارمندان مجلس تشکیل می داده اند.  هنوز معلوم نیست که آیا از نمایندگان مجلس هم در میان قربانیان بوده اند یا نه.  ذبیح الله مجاهد، سخنگوی طالبان در توئیتری که پس از ترورهای روز سه شنبه فرستاد هدف ترورها را اعضای سازمان امنیت افغانستان اعلام کرد  که به گفته او بر مینی بوس سوار بودند.  مجلس افغانستان در خیابان پررفت و آمد دارالمان کابل واقع شده است. شماری از وزارتخانه ها و دانشگاه آمریکایی کابل نیز  در این خیابان واقع شده اند.  تشدید عملیات به رغم زمستان  اسلامگرایان طالبان به رغم فرارسیدن زمستان به عملیات خود شدت بیشتری بخشیده اند. آخرین عملیات تروریستی طالبان علیه نمایندگان مجلس در کابل به ماه دسامبر ۲۰۱۶ برمی گردد که در جریان آن دو نماینده مجلس آماج حمله واقع شدند. اندکی بعد خانه یک سیاستمدار اهل استان ناآرام هلمند هدف حمله قرار گرفت که در جریان آن ۸ نفر، از جمله دو کودک، کشته شدند.  صبح روز سه شنبه (۱۰ ژانویه) یعنی ساعاتی پیش از انفجارها در برابر مجلس، نیز لشکرگاه، مرکز هلمند صحنه یک عملیات انتحاری بود که به کشته شدن ۷ نفر انجامید.  تهاجمات مکرر طالبان نگرانی ها را درباره وضعیت امنیتی رو به وخامت افغانستان تشدید کرده است. پیمان ناتو نیروهای رزمی خود را در پایان سال ۲۰۱۴ از این کشور خارج کرد. ولی ۱۰ هزار نفر از نیروهای آمریکایی در افغانستان باقی مانده اند تا نیروهای افغان را در عملیات علیه شورشیان یاری دهند.  بیشتر بخوانید: ۶۲۰ هزار افغان در داخل کشورشان آواره جنگی هستند  آمریکا هفته گذشته از اعزام ۳۰۰ تفنگدار دیگر به هلمند خبر داد. این نیروها قرار است از بهار آینده به ناتو در آموزش سربازان افغان کمک کنند.  هنوز معلوم نیست که امنیت افغانستان در استراتژی امنیتی دولت دونالد ترامپ چه اهمیتی دارد. این موضوع در کارزارهای انتخاباتی نقش چندانی بازی نمی کرد. ترامپ نیز تا کنون مواضع روشنی در این باره نگرفته است. تنها اوایل دسامبر او در یک گفت وگوی تلفنی با اشرف غنی، رئیس جمهور افغانستان قول کمک های بیشتر برای امنیت افغانستان داده است.  بیشتر بخوانید: اعلام آمادگی ترامپ برای حمایت بیشتر از امنیت در افغانستاناین بار موضوع بر سر تحریم کسانی است که متهم به نقض حقوق بشر در روسیه شده‌اند. پنج شهروند روسیه و از آن جمله آلکساندر باستریکین، رئیس کمیسیون تحقیق این کشور مشمول این تحریم‌های جدید هستند.خبرگزاری آلمان از واشنگتن گزارش می دهد که ایالات متحده آمریکا تحریم های جدیدی علیه مقامات و مسئولان روسیه وضع کرده است. وزارت دارایی آمریکا و همچنین وزارت امورخارجه این کشور خبر وضع تحریم های جدید را رسما اعلام کرده اند. به این ترتیب، دولت اوباما در واپسین روزهای زمامداری خود بر گستره تحریم ها علیه روسیه افزوده است.  مهم ترین فردی که مشمول این تحریم های جدید شده است، آلکساندر باستریکین نام دارد. باستریکین نه تنها رئیس کمیسیون تحقیق روسیه است، بلکه یکی از متحدان با نفوذ ولادیمیر پوتین به حساب می آید. کمیسیون تحقیق روسیه وظیفه تعقیب و پیگرد مخالفان دولت این کشور و نظارت بر فعالیت سازمان های غیردولتی خارجی در روسیه را برعهده دارد. بر اساس خبر منتشر شده از سوی خبرگزاری فرانسه، وظایف این کمیسیون با وظایف  یا پلیس فدرال آمریکا بسیار مشابهت دارد.  بیشتر بخوانید: روزی که باراک اوباما کاخ سفید را ترک می کند  به موازات آلکساندر باستریکین، افراد دیگری نظیر آندره لوگووی و دیمیتری کوتون از همکاران سابق دستگاه اطلاعاتی روسیه نیز در بین پنج نفری هستند که مشمول تحریم های جدید آمریکا شده اند. این دو نفر همان کسانی هستند که در سال ۲۰۰۶ مظنون به مشارکت در قتل آلکساندر لیتویننکو بوده اند. در آن هنگام لیتویننکو، یکی از جاسوسان سازمان امنیت روسیه در اثر مسمومیت در هتلی واقع در لندن به قتل رسیده بود.  قانون مگنیتسکی  تحریم های جدیدی که دولت اوباما علیه این پنج شهروند روسیه وضع کرده است، مربوط به مواردی می شود که مشمول قانون مگنیتسکی می شود. این قانون در سال ۲۰۱۲ توسط دولت اوباما و به منظور مقابله با موارد نقض حقوق بشر در روسیه تصویب شد. مخالفت ها و اعتراضات روسیه در آن هنگام مانع از تصویب این قانون توسط اوباما نشد.  بر اساس خبر منتشر شده از سوی خبرگزاری آلمان، این تحریم های جدید ربطی به پرونده اتهامات مربوط به حملات سایبری روسیه و مداخله این کشور در کارزار انتخابات ریاست جمهوری آمریکا ندارد.  هر پنج نفری که مشمول تحریم های جدید آمریکا شده اند، حق سفر به آمریکا را نخواهند داشت. از آن گذشته دارایی های احتمالی آن ها در ایالات متحده نیز بلوکه می شود و شهروندان آمریکایی از انجام معاملات اقتصادی با آن ها منع شده اند. بر  اساس اطلاعات و آمار منتشر شده از سوی وزارت امور خارجه آمریکا، تا کنون ۴۴ نفر مشمول مجازات های شده اند که در قانون مگنیتسکی پیش بینی شده است.  بیشتر بخوانید: سازمان های اطلاعاتی آمریکا: هک انتخاباتی آمریکا به دستور پوتین صورت گرفت  نام قانون مگنیتسکی برگرفته از نام سرگئی مگنیتسکی، وکیل روسی است که گفته می شود در سال ۲۰۰۹ و در اثر ضربات وارده در زندانی در مسکو کشته شده است. در آن هنگام دولت آمریکا روسیه را به نقض آشکار موازین حقوق بشر متهم کرده بود. در واکنش به قانون مگنیتسکی، دولت روسیه قانون آنتی مگنیتسکی را وضع کرد که از جمله ناظر بر فعالیت های سازمان ها و نهادهای غیردولتی در روسیه بود. بر اساس این قانون، هر سازمان غیردولتی که توسط آمریکا تامین مالی بشود، از حق فعالیت در روسیه محروم می شود.  تشدید تحریم ها علیه روسیه  تحریم های جدید دولت آمریکا علیه روسیه زمانی تصویب می شود که تنها چند روز به شروع رسمی کار رئیس جمهور جدید آمریکا، دونالد ترامپ باقی است. در واپسین روزهای ماه دسامبر، باراک اوباما تحریم های گسترده ای علیه روسیه به تصویب رساند. این تحریم ها در ارتباط با اتهام حملات سایبری روسیه و مداخله این کشور در کارزار انتخابات ریاست جمهوری آمریکا وضع شده بودند. در اثر این تحریم ها از جمله ۳۵ دیپلمات روس به عنوان افراد نامطلوب ناگزیر به ترک خاک آمریکا شده بودند. این در حالی است که دولت روسیه اتهام دست داشتن در حملات سایبری و مداخله در انتخابات آمریکا را بی اساس خوانده و رد کرده است.  هفته گذشته سازمان های اطلاعاتی آمریکا گزارش تحقیقات خود پیرامون حملات سایبری صورت گرفته در کارزار انتخابات ریاست جمهوری آمریکا را منتشر کردند. در این گزارش ها آمده است که این حملات سایبری به سود دونالد ترامپ و به زیان کلینتون صورت گرفته اند. باید یادآور شد که این تحقیقات به سفارش باراک اوباما صورت گرفته بود و بر اساس گزارش منتشر شده از سوی سازمان های اطلاعاتی آمریکا حملات سایبری توسط هکرهای روسیه و به فرمان ولادیمیر پوتین صورت گرفته است.وکیل مدافع مهدی هاشمی گفت در مورد این که موکلش تا چه زمانی در بیرون از زندان به سر خواهد برد، بی‌اطلاع است. او تنها تصریح کرد چنانچه آقایان عنایات داشته باشند، موکلش از زندان بیرون خواهد بود.محمود علیزاده طباطبایی، وکیل مدافع مهدی هاشمی فرزند هاشمی رفسنجانی، از زمان بازگشت موکلش به زندان ابراز بی اطلاعی کرد. او در این رابطه تصریح کرد که بیرون بودن مهدی هاشمی بستگی به عنایت آقایان دارد.  او روز چهارشنبه (۱۱ ژانویه  ۲۲ دی) در پاسخ به اینکه آیا مدت زمان مرخصی های اضطراری ۵ تا ۶ روزه است؟ گفت: «فکر نمی کنم. ما امیدوار هستیم که در همین مدتی که موکلم بیرون از زندان است، اعاده دادرسی ما پذیرفته شود.»  بیشتر بخوانید: اعلام سه روز عزای عمومی به خاطر درگذشت هاشمی رفسنجانی  مهدی هاشمی روز یکشنبه (۸ ژانویه  ۱۹ دی) در پی درگذشت پدرش اکبر هاشمی رفسنجانی، رئیس مجمع تشخیص مصلحت نظام، مرخصی اضطراری گرفته و زندان اوین را ترک کرده بود.  او روز چهارشنبه در مراسم ترحیم پدرش در حسینیه امام خمینی نیز حضور داشت.  حکم بدوی علیه مهدی هاشمی در روزهای پایانی سال ۱۳۹۳ خورشیدی از سوی دادگاه انقلاب صادر شد که طبق آن او به ده سال حبس، جزای نقدی، رد مال و انفصال از خدمات دولتی محکوم شده بود.  در پی اعتراض او به رای صادره، پرونده نیز به شعبه ۵۴ دادگاه تجدیدنظر، مستقر در دادگاه انقلاب ارسال گردید، اما در نهایت تأثیر چندانی نداشت.  غلامحسین محسنیاژهای، معاون و سخنگوی قوه قضاییه جمهوری اسلامی، روز ۲۱ خرداد ۹۴ از تأیید حکم ده سال زندان برای مهدی هاشمی خبر داد.  بیشتر بخوانید: اعلام سه روز عزای عمومی به خاطر درگذشت هاشمی رفسنجانی  او اختلاس، ارتشاء و مسائل امنیتی را جرائم تائیدشده ی مهدی هاشمی خوانده و گفته بود: «طبق ماده ۱۳۴ قانون مجازات اسلامی هر یک از جرایم، مجازات مستقل میگیرد و در مقام اجرا نیز طبق همین ماده قانونی اشد آن حکم اجرا میشود.»  طبق اظهارات اژه ای سه جرم اختلاس، ارتشا و مسائل امنیتی برای مهدی هاشمی تأیید شده، اما در پرونده او ۱۲ کیفرخواست وجود داشت که در تجدیدنظر و ارائه کیفرخواست برخی از آن ها در هم ادغام شدند و در برخی موارد نیز مهدی هاشمی از جرم تبرئه شد.  مهدی هاشمی فرزند چهارم اکبر هاشمی رفسنجانی است و طی دوره ای در وزارت نفت ریاست سازمان بهینه سازی مصرف سوخت را بر عهده داشت.دونالد ترامپ رئیس‌جمهور جدید آمریکا در نخستین کنفرانس مطبوعاتی خود بار دیگر موضوع احداث دیوار در مرز مکزیک را مطرح کرد، آنهم به خرج خود مکزیکی‌ها. این موضوع اعتراض رئیس‌جمهور مکزیک را در پی داشت.انریکه پنا نیتو، رئیس جمهور مکزیک ساعاتی پس از نخستین نشست خبری دونالد ترامپ به سخنان او واکنش نشان داد.  ترامپ در این نشست خبری که روز چهارشنبه (۱۱ ژانویه  ۲۲ دی) برگزار شد، از جمله به مناسبات آمریکا و مکزیک پرداخته و مدعی شده بود که مکزیک از آمریکا سوءاستفاده می کند. موضوع احداث دیوار در مرز مکزیک نیز از دیگر مسائلی بود که ترامپ در نشست خبری خود مطرح کرد.  دیوار مرزی  دونالد ترامپ در کارزار انتخاباتی خود موضوع احداث دیوار در مرز آمریکا و مکزیک را مطرح کرده بود. در آن هنگام و در پاسخ به پرسش مربوط به تامین هزینه این دیوار مرزی گفته بود که مکزیک باید هزینه احداث این دیوار را تامین کند. حال انریکه پنا نیتو، رئیس جمهور مکزیک آشکارا با چنین امری مخالفت کرده و گفته است: «طبیعی است که مکزیک برای تامین هزینه احداث دیوار پولی نخواهد پرداخت.» بیشتر بخوانید: ترامپ خواستار اخراج میلیون ها مهاجر غیرقانونی از آمریکا شد  رئیس جمهور مکزیک در عین حال گفته است که مکزیک زیر بار هیچ تصمیمی نخواهد رفت که شان و منزلت مکزیک و مکزیکی ها را خدشه دار سازد. هدف از احداث دیوار مرزی عملا جلوگیری از ورود مهاجرین غیرقانونی به آمریکا اعلام شده است.  ترامپ در کارزار انتخاباتی خود به موازات طرح پروژه احداث دیوار مرزی موضوع اخراج مهاجران غیرقانونی را نیز مطرح کرده بود.  انریکه پنا نیتو گفت که یکایک مسائل مربوط به مناسبات بین دو کشور مورد بررسی قرار خواهد گرفت. رئیس جمهور مکزیک تصریح کرد که تامین امنیت مرزهای کشور موضوعی نیست که او با آن مخالف باشد، ولی مکزیک حاضر نیست بخشی از هزینه احداث دیوار مرزی را متقبل شود.  باید یادآور شد که مکزیک در شرایط کنونی با بحران اقتصادی روبرو است و سیاست های دولت آینده آمریکا می تواند بر وخامت اوضاع اقتصادی در مکزیک بیافزاید.  مکزیک و سرمایه گذاران آمریکایی  نیتو ضمن اشاره به اختلاف نظر مکزیک با دولت جدید آمریکا تصریح کرد که استفاده از تهدید و ارعاب برای جلوگیری از فعالیت سرمایه گذاران آمریکایی در مکزیک مبنای درستی برای تنظیم مناسبات بین دو کشور نیست.  اشاره رئیس جمهور مکزیک به سخنان دونالد ترامپ است. ترامپ سرمایه گذاران آمریکایی را تشویق کرده از انتقال خطوط تولید به کشورهای دیگر و به ویژه مکزیک خودداری کنند. ترامپ در عین حال شرکت هایی که از چنین سیاستی پیروی نکنند را تهدید به مجازات کرده است.  بیشتر بخوانید: ترامپ: مکزیکی ها هزینه دیوار مرزی را صد در صد خواهند پرداخت  در همین رابطه بود که هفته گذشته شرکت بزرگ خودروسازی فورد از اجرای پروژه احداث یک خط تولید در مکزیک چشم پوشی کرد. هزینه این پروژه یک میلیارد و ۶۰۰ میلیون دلار بود. حال شرکت فورد تصمیم گرفته است مبلغ ۷۰۰ میلیون دلار در میشیگان سرمایه گذاری کند.  رئیس جمهور مکزیک در سخنان خود متقابلا از دونالد ترامپ خواسته است جلوی قاچاق اسلحه به مکزیک را بگیرد.رکس تیلرسون، نامزد پیشنهادی ترامپ برای تصدی وزارت امور خارجه آمریکا، در جلسه کمیته روابط خارجی مجلس سنای آمریکا در بخشی از سخنانش ایران و کره شمالی را متهم کرد که تهدیدهای بسیار بزرگی برای جهان شده‌اند.رکس تیلرسون، نامزد پیشنهادی دونالد ترامپ برای پست وزارت امور خارجه آمریکا، در کمیته روابط خارجی سنا به برنامه های خود به عنوان وزیر خارجه ایالات متحده آمریکا در صورت تایید سنا پرداخت.  تیلرسون ۶۴ ساله در اجلاس روز چهار شنبه (۲۲دی  ۱۱ ژانویه) سنای آمریکا که برای بررسی صلاحیت اش تشکیل شده بود، گفت منافع آمریکا باید همواره مد نظر قرار گیرد. او خواستار اعتمادسازی با کشورهای دیگر جهان شد و از ایجاد منافع مشترک با دیگر کشورها سخن گفت.  بیشتر بخوانید: نتانیاهو: با ترامپ درباره لغو برجام گفت وگو خواهم کرد  وزیر خارجه پیشنهادی دونالد ترامپ با تاکید بر این که آمریکا تنها ابرقدرت جهان است، درباره بحران های جهانی نظر خود را اعلام کرد و در بخشی از سخنان اش به روابط دشوار با چین، روسیه، ایران و کره شمالی پرداخت.  او در باره ایران و کره شمالی اعلام کرد که این دو کشور تهدیدهای جدی برای جهان هستند، زیرا از هنجارهای جهانی پیروی نمی کنند. تیلرسون در باره ایران گفت که این کشور به تعهدات خود عمل نمی کند.  تیلرسون تاکید کرد که توافق اتمی با ایران را بازنگری کامل خواهد کرد، اما گفت که خواستار رد این توافق نیست. توافق اتمی با ایران با انتقاد شدید حزب جمهوری خواه آمریکا روبرو بوده و دونالد ترامپ نیز پیش تر با آن به شدت مخالفت کرده بود.  بیشتر بخوانید: نتانیاهو: با ترامپ درباره لغو برجام گفت وگو خواهم کرد  رکس تیلرسون، که مدیرعامل شرکت عظیم نفتی اگزون موبیل بوده، با پرداختن به بنیادگرایی اسلامی، اظهار داشت که این پدیده ایدئولوژی جدیدی نیست.  تیلرسون گفت اسلام رادیکال ایدئولوژی جدیدی نیست و روایتی نفرت انگیز، مرگبار و نامشروع است از دین اسلام که خطری جدی برای برقراری ثبات در خاورمیانه به شمار می رود. او در همین رابطه در نخستین قدم خواستار مبارزه قاطع با جریان تروریستی دولت اسلامی (داعش) شد.  وزیر خارجه پیشنهادی دونالد ترامپ در ادامه گفت که شکست جریان تروریستی دولت اسلامی (داعش) این امکان را به وجود می آورد که بتوان به سایر گروه های اسلام گرا چون القاعده، اخوان المسلمین و عناصر مشخصی در ایران پرداخت.​​​​​​​دونالد ترامپ، رئیس‌جمهور منتخب آمریکا در نخستین کنفرانس خبری خود پس از پیروزی در انتخابات به موضوعات مختلف پرداخت، از نقش روسیه در هک انتخاباتی تا هزینه‌های ساخت هواپیماهای جنگنده و سیاست‌های شرکت‌های خودروسازی.روز چهارشنبه (۱۱ ژانویه  ۲۲ دی ماه) دونالد ترامپ، رئیس جمهور منتخب آمریکا، نخستین کنفرانس خبری رسمی خود پس از پیروزی در انتخابات ریاست جمهوری را برگزار کرد تا به پرسش های رسانه ها پاسخ دهد. او طی این نشست خبری از موضوعات گوناگون سخن گفت، اما در اکثر موارد به طور کلی به مسائل پرداخت و اظهارات دقیقی بیان نکرد.  ترامپ در آغاز کنفرانس مطبوعاتی اش به اتهام هایی اثبات نشده پرداخت که گفته می شود، سازمان های امنیتی روسیه منبع آن بوده اند.  طبق گزارش رسانه های آمریکا که روز سه شنبه (۱۰ ژانویه ۲۱ دی) منتشر شد، نهادهای امنیتی ایالات متحده اطلاعاتی در اختیار دونالد ترامپ گذاشته اند که طبق آن سازمان های امنیتی روسیه در مورد زندگی شخصی و حساب های مالی ترامپ اطلاعاتی حساس در اختیار دارند؛ اطلاعاتی که روسیه می تواند با بهره برداری از آن ها رئیس جمهور جدید آمریکا را تحت فشار قرار دهد.  بیشتر بخوانید: رسانه های آمریکا: مسکو اطلاعات حساسی از ترامپ در اختیار دارد  پس از انتشار این گزار ش ها دونالد ترامپ بلافاصله واکنش نشان داد. او با انتشار پیامی در شبکه توییتر اخبار جدید منتشره را جعلی خواند و آن را یک بازی کاملا سیاسی دانست. رئیس کارزار انتخاباتی ترامپ نیز در گفت وگو با شبکه تلویزیونی ان بی سی اظهار داشت که هیچ کدام از اخبار منتشره در این زمینه تأیید نشده اند.  مقامات روسیه نیز امروز چهارشنبه (۱۱ ژانویه) گزارش رسانه های آمریکایی و طرح اتهامات جدید علیه روسیه را رد کردند. سخنگوی پوتین تصریح کرد که کرملین هیچ سند رسوا گری در رابطه با ترامپ در اختیار ندارد.  رئیس جمهور منتخب آمریکا در نخستین نشست خبری خود به مسئله هک انتخاباتی نیز پرداخت، اما این بار به نقش روسیه در این ماجرا اذعان کرد. او گفت: «فکر می کنم که این، کار روسیه بوده است.» او اما در عین حال خاطرنشان کرد که دیگر کشورها نیز می کوشند سیستم های رایانه ای آمریکا را هک کنند.    وعده های انتخاباتی و آینده ی شرکت های شخصی  ترامپ در بخشی از نشست خبری خود به وضعیت اقتصادی آمریکا پرداخت. او از برنامه شرکت های خودروسازی آمریکا در جهت حفظ کارخانه ها و ایجاد فرصت های شغلی بیشتر در این کشور استقبال کرد.  او پیشتر از شرکت هایی چون تویوتا و جنرال موتورز به خاطر فعالیت های تولیدی شان در کشور هایی کم هزینه مانند مکزیک انتقاد کرده و آنها را به پرداخت مجازات های گمرکی تهدید کرده بود.  رئیس جمهور منتختب آمریکا شرکت های داروسازی این کشور را مورد انتقاد قرار داد و گفت که این شرکت ها محصولات خود را در خارج از خاک ایالات متحده تولید می کنند و افزون بر این، کالاهای خود را به بهایی گران عرضه می کنند.  ترامپ در این نشست خبری وعده انتخاباتی خود در مورد مبارزه با بیکاری و ایجاد فرصت های شغلی جدید تکرار کرد و گفت که با سختکوشی در راه تحقق این وعده عمل خواهد کرد.  مسئله ساخت حصار در مرز مکزیک نیز از دیگر وعده های انتخاباتی ترامپ بود. او در نشست خبری روز چهارشنبه به این موضوع اشاره ای کرد و بار دیگر گفت که خود مکزیکی ها هزینه ی ساخت آن را پرداخت خواهند کرد. او البته از ذکر جزییات اینکه این پرداخت به چه صورت خواهد بود، خودداری کرد.  بیشتر بخوانید: نگرانی محققان مستقل آمریکایی از روی کار آمدن دونالد ترامپ  او سپس در عرض تنها چند دقیقه به چندین مسئله و موضوع پرداخت، اما تنها به صورت گذرا و کلی، از جمله هزینه ی هنگفت تولید هواپیماهای جنگنده ی اف ۳۵ و همچنین وضعیت درمان و پزشکی کهنه سربازان آمریکایی.  دونالد ترامپ در نشست مطبوعاتی خود همچنین گفت که دو پسرش اداره ی شرکت های او را بر عهده خواهند گرفت. او تصریح کرد که از توان اداره ی همزمان کشور و امور تجاری اش برمی آید، اما نمی خواهد این کار را انجام دهد.در سال گذشته میلادی (۲۰۱۶) ۲۸۰ هزار نفر در آلمان تقاضای پناهندگی دادند. این تعداد به نسبت سال ۲۰۱۵ کاهشی شدید را نشان می‌دهد. در سال ۲۰۱۵ حدود ۸۹۰ هزار پناهجو خود را به آلمان رسانده و تقاضای پناهندگی کرده بودند.وزارت کشور آلمان در برلین به نقل از محاسبات اداره فدرال آلمان در امور مهاجرت و پناهندگی ( ü   ü) اعلام کرد که در سال گذشته میلادی (۲۰۱۶) شمار پناهجویان در آلمان به نسبت سال قبل از آن به شدت کاهش یافته و به ۲۸۰ هزار نفر رسیده است. گفته می شود که این تعداد کمتر از یکسوم شمار پناهجویان به آلمان در سال ۲۰۱۵ میلادی است.  توماس دمزیر، وزیر کشور آلمان، در این باره گفت که کاهش شمار پناهجویان نشان دهنده ی آن است که اقدامات انجام شده توسط دولت آلمان و اتحادیه اروپا نتیجه بخش بوده اند.  بیشتر بخوانید: راهنمای مصور اروپا  برای مهاجران و پناهجویان  وزیر کشور آلمان در این باره به قرارداد میان اتحادیه اروپا و ترکیه برای بازگرداندن پناهجویان به ترکیه اشاره کرد که در روزهای آغازین ماه آوریل سال گذشته میلادی (۲۰۱۶) منعقد شد و همچنین بسته شدن مسیر بالکان برای پناهجویان در همین سال.  بیش از ۷۴۵ هزار تقاضای پناهندگی  برمبنای اطلاعات دولت آلمان در سال ۲۰۱۵ میلادی حدود ۸۹۰ هزار پناهجو به آلمان آمدند. ۷۴۵ هزار نفر از این افراد به طور رسمی تقاضای پناهندگی خود را تحویل نهادهای دولتی آلمان دادند. این شمار عظیم پناهجویان مشکلات فراوانی را برای ثبت این افراد برای اداره فدرال آلمان در امور مهاجرت و پناهندگی به وجود آورد.  بررسی این تقاضاها که در ابتدا مشکل بسیار بزرگی بود، اکنون به تدریج فرایندی مشخص به خود گرفته است. اداره فدرال آلمان در امور مهاجرت و پناهندگی در سال گذشته موفق شد به ۶۹۵ هزار پرونده پناهندگی در این کشور رسیدگی کند. رکوردی که در تاریخ آلمان برای فعالیت یک ساله این اداره بی سابقه بوده است.  نتیجه بررسی تقاضاهای پناهندگی  با تقاضای پناهندگی ۳۷ درصد این پناهجویان بر مبنای کنوانسیون ژنو (پیمان ژنو) موافقت شد. همچنین گرچه با تقاضای پناهندگی ۲۲ درصد دیگر از این تعداد موافقت نشد، اما این افراد از حمایت های دولت آلمان برخوردار شدند و به آنها اجازه اقامت محدود داده شد.  توماس دمزیر، وزیر کشور آلمان، همچنین اعلام کرد که شمار کمی به نسبت خیل بسیار زیاد پناهندگان، از آلمان خارج شده اند. او گفت تا پایان سال گذشته میلادی (۲۰۱۶) ۵۵ هزار نفر این کشور را خودخواسته ترک کردند و ۲۵ هزار نفر نیز از این کشور اخراج شدند.    شمار اخراج پناهجویان از آلمان در سال گذشته میلادی نیز رکوردی در تاریخ آلمان به شمار می رود. وزیر کشور آلمان با اعلام این رکورد، همچنین اعلام کرد که شمار اخراجی ها از آلمان افزایش خواهد یافت.  بیشتر بخوانید: وزیر کشور آلمان در پی مراکز فدرال دیپورت پناهجوها  بیشتر پناهجویان آلمان را در حال حاضر شهروندان سوری تشکیل می دهند. پس از سوریه، پناهجویان کشورهای افغانستان، عراق، آلبانی و اریتره قرار دارند.ساشا و مالیا اوباما پس از ۸ سال زندگی در کاخ سفید، ‌با پایان دوران ریاست‌جمهوری پدرشان دیگر جزو شهروندان معمولی به شمار خواهند رفت. جنا و باربارا بوش، دختران رئیس‌جمهور پیشین در نامه‌ای به این دو از تجربیات خود گفته‌اند.ساشا و مالیا اوباما، دختران باراک و میشل اوباما، زمانی که همراه با والدین شان پا به کاخ سفید گذاشتند به ترتیب ۷ و ۱۰ ساله بودند. دو دختر خردسال که به هنگام اعلام پیروزی  پدرشان در انتخابات ریاست جمهوری دست در دست مادر و پدر به روی صحنه آمدند و به سرعت همه را مجذوب خود کردند، حال پس از هشت سال زندگی در خانه ای منحصر به  فرد و در حالی که ساشا ۱۵ سال و مالیا ۱۸ سال دارد، باید با زندگی در کاخ سفید خداحافظی کنند.  پیش از ساشا و مالیا، دو دختر دوقلوی جرج دبلیو بوش چنین موقعیتی را تجربه کردند. جنا و باربارا بوش که اینک ۳۵ سال دارند، حال با نوشتن نامه  ای به دختران اوباما عضویت آنان در کلوب دختران اول سابق کشور را تبریک گفته اند.  در این نامه که روی وبسایت مجله تایم منتشر شده، جنا و باربارا بوش از اولین برخورد کوتاه خود با ساشا و مالیا در کاخ سفید یاد کرده اند که در نوامبر سال ۲۰۰۸ پس از پیروزی باراک اوباما در انتخابات رخ داد.  آنها نوشته اند: «زمانی که شما دو تا خانه جدیدتان را وارسی می کردید، ما درخشش و همچنین بدبینی را در چشمان تان دیدیم. شما در عرض هشت سال چیزهای زیادی بدست آوردید و دیدید و تبدیل به زنانی جوان و برجسته با ملاحت و آرام شدید.»  مالیا اوباما که تحصیلات دبیرستانی خود را تمام کرده قرار است بعد از یک سال استراحت، تحصیل در هاروارد را آغاز کند. ساشا هنوز باید دبیرستان را به پایان برساند و برای همین نیز خانواده اوباما پس از خروج از کاخ سفید تا پایان تحصیلات ساشا در واشنگتن باقی خواهند ماند.  دختران بوش در نامه خود توصیه هایی را برای زمان پس از خروج از کاخ سفید به مالیا و ساشا ارائه داده اند. آنها با زبانی طنزآمیز نوشته اند: «از دوران دانشگاه و مدرسه لذت ببرید. همانطور که همه دنیا می داند، ما هم همین کار را کردیم.»  جنا و باربارا بوش در دوران تحصیل خود به دلیل رسوایی های به بار آمده به خاطر نوشیدن الکل چندین بار خبرساز شدند.  جنا بوش اینک به عنوان خبرنگار تلویزیونی مشغول به کار است. او دو فرزند دارد. باربارا نیز سال ها در زمینه تأمین خدمات بهداشتی در کشورهای فقیر فعالیت داشته است.سقوط ارزش لیر ترکیه همچنان ادامه دارد. ارزش پول رایج ترکیه از زمان کودتای ناموفق در این کشور در ژوئیه ۲۰۱۶ حدود ۳۰ درصد کاهش یافته است. خروج سرمایه از ترکیه نیز به شدت ادامه دارد.ارزش لیر ترکیه در پی ناامنی های سیاسی و ترورهای متعدد در این کشور به شکل بی سابقه ای سقوط کرده و سرمایه داران سرمایه های خود را به سرعت از این کشور خارج می کنند. در چنین شرایطی ناباوری در قبول اجرای برنامه های عظیم اقتصادی رجب طیب اردوغان، رئیس جمهوری ترکیه، افزایش می یابد.  بانک مرکزی ترکیه مستاصل است. این بانک در ابتدا کوشید با فروش دلار توسط بانک های این کشور جلوی سقوط لیر ترکیه را بگیرد، اما آن گونه که تاتا رُزه، یکی از کارشناسان کومرتس بانک آلمان می گوید این راهکاری نادقیق و ناکافی برای مبارزه با سقوط ارزش لیر ترکیه بود.  ارزش لیر ترکیه از آغاز سال ۲۰۱۷ همچنان به سقوط خود ادامه می دهد. سقوط دودرصدی ارزش لیر در یک روز دیگر امری استثنایی نیست. روز چهار شنبه (۲۲دی  ۱۱ ژانویه) ارزش لیر به پایین ترین سطح در تاریخ خود رسید.  در حال حاضر شهروندان ترکیه برای دریافت یک یورو باید چهار لیر بپردازند. در تابستان گذشته اما ارزش یک یورو برابر با سه لیر ترکیه بود. این اوضاع در شرایطی است که امیدی به تثبیت نرخ ارز در ترکیه وجود ندارد.  مانوئل شیم، کارشناس لاندس بانک ایالت بایرن آلمان در این باره می گوید: «نشانی از تثبیت یا بالاتر رفتن ارزش لیر ترکیه وجود ندارد.» این کارشناس در ادامه پیش بینی کرد که سرمایه گذاران در سال جاری میلادی نیز علاقه چندانی به لیر ترکیه نشان ندهند.  نگرانی ها از قدرت بیش از حد اردوغان  لیر ترکیه گرچه پس از کودتای ناکام نظامیان همواره زیر فشار بود، اما اکنون نگرانی ها در ارتباط با تحولات سیاسی در ترکیه افزایش چشمگیری یافته و خروج سرمایه از این کشور را تشدید کرده  است.  در حال حاضر پارلمان ترکیه پیش نویس طرح اصلاحی اصلاحات در قانون اساسی را برای گسترش اختیارات قانونی رئیس جمهوری بررسی می کند. طبق پیش نویس طرح اصلاحی، اختیارات رئیس جمهوری گسترش می یابد و پست نخست وزیر در این کشور به کلی حذف می شود.     طرح اصلاحی همچنین مقرر می دارد که رئیس جمهوری بر بسیاری از ارگان ها و نهادها، از جمله بر نیروهای مسلح مسلط باشد، به گونه ای که بتواند درباره تمام مقامات بلند ارتشی تصمیم بگیرد و رؤسای دانشگاه های کشور نیز قرار است با حکم رئیس جمهور منصوب شوند.  مطابق طرح اصلاحی نیمی از رؤسای دادگاه های عالی توسط رئیس جمهور و نیمی دیگر توسط پارلمان تعیین می شوند. رئیس جمهوری حق خواهد داشت به احزاب سیاسی بپیوندد و به این ترتیب رجب طیب اردوغان می تواند رهبری حزب محافظه کار عدالت و توسعه را به شکل رسمی به عهده بگیرد.  بیشتر بخوانید: پارلمان ترکیه اصلاحات در قانون اساسی را بررسی می کند  بسیاری از مخالفان دولت در ترکیه نگران تصویب طرح اصلاحی اصلاحات در قانون اساسی برای گسترش اختیارات قانونی رئیس جمهوری هستند و هشدار می دهند که با تصویب این طرح و قدرت بیش از حد رئیس جمهوری، دیکتاتوری در ترکیه نهادینه خواهد شد.  سرمایه گذاران در ترکیه نگران قدرت گرفتن بیش از حد رئیس جمهوری در این کشور هستند؛ رئیس جمهوری که اجازه داشته باشد نظر شخصی خود را در موردهای مختلف اعمال کند.  اقتصاد بحران زده  اقتصاد ترکیه در سه ماهه سوم سال ۲۰۱۶ برای نخستین بار پس از سال ۲۰۰۹ بحرانی شده است. شاخص های رونق اقتصادی در این کشور قرمز اعلام شده اند و بخصوص بخش کلیدی گردشگری در ترکیه دچار مشکلات متعددی است.­  اینک یکی از مهم ترین کشورهایی که آلمانی ها با علاقه تعطیلات خود را آنجا سپری می کردند، به خاطر حملات تروریستی در ترکیه با کمبود گردشگر مواجه است. بسیاری از هتل های ترکیه خالی شده اند. رشد اقتصادی کاهش یافته و دولت ترکیه پیش بینی می کند که نرخ رشد از پنج درصد به ۴۴ درصد کاهش یابد.خبر پرداخت جریمه از سوی شرکت فولکس واگن در آمریکا قطعی شده است. این جریمه بر ۳  ۴ میلیارد دلار بالغ می‌شود. موضوع پرداخت جریمه از سوی این شرکت خودروسازی در ارتباط با رسوایی تقلب در تست آلودگی اما تمامی ندارد.وزارت دادگستری آمریکا اعلام کرد که شرکت فولکس واگن باید ۴ میلیارد و ۳۰۰ میلیون دلار در ارتباط با رسوایی تقلب در تست آلودگی هوا توسط خودروهای دیزلی این شرکت جریمه پرداخت کند. از آن گذشته پرونده هایی علیه شش مدیر شرکت فولکس واگن نیز به جریان افتاده است.  این همه جریمه ای نیست که شرکت فولکس واگن در ارتباط با پرونده رسوایی تقلب در تست آلودگی خودروهای دیزلی موظف به پرداخت آن شده است.  پرداخت خسارت به مشتریان  شکایت بسیاری از مشتریان شرکت خودروسازی فولکس واگن در آمریکا در دست بررسی است. پیش بینی می شود که پرداخت جریمه به افرادی که خودروهای دیزلی این شرکت را خریداری کرده اند، بیش از ۱۷ میلیارد دلار دیگر هزینه به فولکس واگن تحمیل کند.  بیشتر بخوانید: رسوایی جدید خودروسازان آلمانی  شرکت فولکس واگن ابتدا همه اتهامات مربوط به دست کاری در تست آلودگی هوای خودروهای دیزلی خود را رد کرده بود.  در سپتامبر سال ۲۰۱۵ میلادی شرکت فولکس واگن به تقلب در تست آلودگی خودروهای گازوئیلی خود اعتراف کرد؛ اعترافی که شکایات بسیاری را از سوی دادستانی کل آمریکا و بسیاری از مشتریان این شرکت در پی داشت. حال شرکت فولکس واگن باید به صدها هزار نفر در آمریکا خسارت پرداخت کند.  از آن گذشته، شرکت فولکس واگن متهم شده که قانون هوای پاکیزه ایالات متحده آمریکا را نقض کرده است. دادستان کل آمریکا، لورتا لینچ درباره تعیین این جریمه برای شرکت فولکس واگن گفته است که این اقدامات نشان از حمایت ما از مصرف کنندگان در آمریکا دارد. او تاکید کرده که کار بررسی پرونده تقلب تست آلودگی شرکت فولکس واگن با پرداخت این جریمه به پایان نمی رسد.یکی از حوادث تلخ دوران رفسنجانی ترور رهبران حزب دمکرات کردستان ایران بود. دادگاه برلین او را به دلیل صدور دستور این ترور محکوم کرد. حزب دمکرات می‌گوید پرونده ترور رهبران این حزب با مرگ رفسنجانی بسته نخواهد شد.هاشمی رفسنجانی روز یکشنبه ۱۷ دی ۱۳۹۵ درگذشت. در ایران ۳ روز عزای عمومی اعلام شد و صدا و سیمای جمهوری اسلامی، در  ظرف چند روز گذشته گوشه هایی از زندگی او را به نمایش گذاشت. نمایندگی های جمهوری اسلامی ایران در خارج از کشور از جمله در آلمان نیز مراسم ارتحال او را برگزار کردند.  بیشتر بخوانید: بازتاب مرگ رفسنجانی در شبکه های اجتماعی  رسانه های داخل کشور به تفصیل درباره شخصیت و کارنامه سیاسی رفسنجانی می نویسند و بیشتر از دوران سازندگی او یاد می کنند. به خلاف تمجیدهای جاری، دوران زمامداری رفسنجانی برای رهبران حزب دمکرات کردستان ایران، یادآور ترور  کادرهای این حزب در برلین و وین است.  صدور رای دادگاه برلین علیه رفسنجانی  دادگاه عالی برلین در ارتباط با صدور دستور ترور در رستوران میکونوس در برلین، سران جمهوری اسلامی از جمله هاشمی رفسنجانی رئیس جمهور وقت ایران را مقصر شناخت. حکم دادگاه عالی برلین در تاریخ ۲۱ فروردین ۱۳۷۶ بعد از ۴ سال تحقیق و بررسی صادر شد. این دادگاه به طور رسمی از آیت الله علی خامنه ای، رهبر جمهوری اسلامی، اکبر هاشمی رفسنجانی، رئيس جمهور وقت، علی اکبر ولایتی، وزیر وقت امور خارجه و علی فلاحیان وزیر وقت اطلاعات نام برد.  رفسنجانی در آن زمان،  پیش از اعلام رأی نهایی دادگاه میکونوس، دولت آلمان را تهدید کرده و گفته بود در صورتی که حکمی علیه ایران صادر شود، آلمان باید بداند که چه امتیازاتی را در ایران از دست می دهد.  دادگاه عالی برلین ولی تسلیم این گونه فشارها نشد و در اواخر دور دوم ریاست جمهوری رفسنجانی او را به عنوان فردی که فرمان اجرای عملیات ترور میکونوس را داده است، شناسایی و محکوم کرد. در حكم دادگاه اعلام شد: «...رهبر، رئيس جمهور، وزير امور خارجه، وزير اطلاعات و امنيت، فرمانده سپاه پاسداران ... در كميته امور ويژه، كه ارگانی خارج از قانون اساسی جمهوری اسلامی ایران است، درباره ترور ميكونوس تصميم گرفته اند.»  بیشتر بخوانید: ۲۰ سال پس از ترور میکونوس و محکومیت رهبران ایران  رفسنجانی تا آخرین لحظات زندگی خود درباره نقش خود در پرونده میکونوس صریح صحبت نکرد و پرده از راز این ترور برنداشت. او در پایان سال ۱۳۹۰ در یکی از مصاحبه های مفصل خود با فصلنامه مطالعات بین المللی، ترور میکونوس در برلین را به آدم های خودسر نسبت داد که به منظور ضربه زدن به روابط ایران با اروپا از طرف گروه های افراطی انجام گرفت. او گفت که امام (خمینی) هم با اینگونه اعمال مخالف بوده است.  بیشتر بخوانید: جایزه بهترین عملکرد حقوقی برای دو دادستان پرونده میکونوس  مصطفی هجری دبیرکل حزب دمکرات کردستان ایران به دویچه وله می گوید: «رفسنجانی یکی از ستون های اصلی جمهوری اسلامی ایران و یکی از آمرانی بود که دستور قتل رهبران حزب دمکرات کردستان ایران را صادر کرد.»  رهبر حزب دمکرات کردستان ایران در ادامه عنوان می کند: «کسانی که قربانی ترورها و قتل های زنجیره ای در ایران هستند هیچوقت رفسنجانی و بقیه سران جمهوری اسلامی را نخواهند بخشید تا زمانی که این قاتلان در یک دادگاه عادلانه مثل دادگاه برلین محاکمه نشوند.»  بیشتر بخوانید: شکست و پیروزی در واپسین سال های زندگی رفسنجانی  هجری معتقد است که مردم کرد، رفسنجانی را به عنوان یکی از مجریان طرح ترور دکتر قاسملو و دکتر صادق شرفکندی می دانند و کردهای ایران هیچوقت این جنایات را فراموش نخواهند کرد: «فقدان رفسنجانی تاثیرات منفی در آینده نظام جمهوری اسلامی خواهد داشت. چون دیگر شخصیت بانفوذ و نزدیک به خامنه ای وجود نخواهد داشت. در میان گروه های مختلف جمهوری اسلامی ایران اختلافات و شکاف ها را بیشتر خواهد کرد، چون کس دیگری نیست که راه حلی برای این اختلافات پیدا بکند.»  پرونده میکونوس با مرگ هاشمی رفسنجانی مختومه اعلام نمی شود  به نظر شاهو حسینی، نماینده  حزب دمکرات کردستان ایران در اروپا رفسنجانی جزئی از سیستمی بود که تصمیم گرفته بود مخالفان خودش را چه در اروپا و چه در داخل کشور حذف فیزیکی کند.  به گفته نماینده  حزب دمکرات کردستان ایران در اروپا، پرونده ترور میکونوس از نظر تاریخی و وجدان بیدار مردمی هیچوقت با مرگ رفسنجانی فراموش نخواهد شد.  رفسنجانی دارفانی را وداع گفت. نام رستوران میکونوس نیز بعد از ترور یاد شده، تغییر کرد.  در محل قتل رهبران کرد ایرانی در برلین، اکنون فقط لوح یادبودی قرار دارد که شهرداری برلین آن را نصب کرده است. بر روی این لوح آمده است: «در این مکان، رستوران میکونوس سابق، در ۱۷ سپتامبر ۱۹۹۲ رهبران پیشین حزب دمکرات کردستان ایران، دکتر صادق شرفکندی، فتاح عبدلی، همایون اردلان و نیز سیاستمدار ساکن برلین، نوری دهکردی، توسط حاکمان وقت در ایران به قتل رسیدند. آنها در راه مبارزه برای آزادی و حقوق بشر به خاک افتادند.»به گفته رئیس مرکز ملی خشکسالی ایران حدود ۸۴ درصد مساحت این کشور با درجات گوناگونی از خشکسالی مواجه است. ده درصد پهنه ایران در معرض خطر خشکسالی شدید قرار دارد. شهروندان ایرانی باید الگوی مصرفی آب خود را تغییر دهند.روز جمعه (۲۴ دی  ۱۳ ژانویه) خبرگزاری ایسنا به نقل از شاهرخ فاتح، رئیس مرکز ملی خشکسالی و مدیریت بحران سازمان هواشناسی ایران نوشت: « بر اساس شاخص  (سیستم معتبر بین المللی برای اندازه گیری میزان خشکسالی) دوازده ماهه منتهی به آذرماه، در بسیاری از مناطق کشور خشکسالی های خفیف تا شدید وجود دارد.»  به گفته فاتح، در بخش هایی از استان های فارس، اصفهان، چهار محال و بختیاری، یزد، کرمان، سیستان و بلوچستان، هرمزگان، خراسان جنوبی، خراسان رضوی، قم، تهران، البرز، قزوین، مازندران، آذربایجان شرقی و کردستان خشکسالی های شدید و در برخی نقاط خشکسالی های بسیار شدید دیده می شود.  در ادامه گزارش ایسنا آمده است: «۳۳ درصد مساحت کشور خشکسالی خفیف، ۴۱ درصد خشکسالی متوسط، ۱۰درصد خشکسالی شدید و دو دهم درصد خشکسالی بسیار شدید دارند.»  فاتح در گفت وگو با این خبرگزاری خشکسالی های شدید و بسیار شدید در  بسیاری از نقاطی را که به عنوان منابع تامین آب کشور یا به عنوان مراکز مهم جمعیتی از جمله تهران، البرز و خراسان شمالی شناخته می شوند، نگران کننده خوانده است.  فاتح با بیان اینکه «در بخش هایی از شمال اردبیل، آذربایجان شرقی، شرق گلستان ترسالی مشاهده می شود» گفته است: «بقیه مناطق کشور در این بازه زمانی ۱۲ ماهه در حالت طبیعی قرار دارند.»    وضعیت در بلندمدت  بر اساس اظهارات شاهرخ فاتح، با تکیه بر شاخص   ۸۴ ماهه منتهی به آذرماه ۹۵، ۸۳ درصد مساحت ایران با پدیده خشکسالی دست و پنجه نرم می کند. «از این میزان ۲۱ درصد خشکسالی خفیف، ۴۰ درصد خشکسالی متوسط، ۱۸ درصد خشکسالی شدید و سه درصد خشکسالی بسیار شدید دارد و در مقابل تنها سه درصد مساحت کشور در شرایط ترسالی قرار دارد و مابقی مساحت کشور که شامل ۱۴ درصد است در شرایط طبیعی به سر می برند.»  پیش تر، گری لوئیس که در دفتر سازمان ملل متحد در تهران مسئولیت هماهنگی های لازم برای اجرای منشور سازمان ملل متحد را بر عهده دارد، در این زمینه هشدار داده بود.  به گفته این مقام وابسته به سازمان ملل، شهروندان ایرانی دو برابر میزان لازم از آب استفاده می کنند.  لوئیس هشدار داد که ایران در آینده گرم تر و خشک تر می شود و اگر ایرانیان الگوی مصرف آب خود را تغییر ندهند وضعیت به حد بحرانی می رسد.  او همچنین مدعی شد که تصمیم های دولت های ایران در ۳۰ تا ۴۰ سال گذشته از دلایل اصلی چالش های زیست محیطی امروز این کشور هستند.  حمید چیت چیان، وزیر نیرو نیز در مردادماه نسبت به خطر خشکسالی شدید هشدار داده بود. او به این نتیجه رسیده است که اگر در میزان مصرف آب تجدید نظر نشود، بحران آب تمدن ایرانی را تهدید خواهد کرد.با آمدن ترامپ چه تضمینی برای حفظ برجام وجود دارد؟ مهرداد عمادی از احتمال تحریم‌های جدید در دولت او می‌گوید، ولی تاکید می‌کند که ایران پشتیبابان قوی دارد و اگر درست عمل کند، آمریکا همراهانی برای نقض برجام نخواهد داشت.در کمیسیون مشترک برجام که روز سه شنبه (۲۱ دی۱۰ ژانویه) برگزار شد، تاکید شد که کلیه طرف ها برای تداوم اجرای برجام متعهد هستند. همچنین گفته شد که تمدید قانون تحریم های ایران از سوی آمریکا هیچ تاثیری ندارد و به هیچ روی محدودیتی برای شرکت ها از حیث انجام مراودات بازرگانی با ایران ایجاد نخواهد کرد. این تاکیدها با اشاره به قانون آیسا و نگرانی هایی است که تمدید تحریم های آمریکا برای طرفین توافق هسته ای ایجاد کرده است.  بهروز کمالوندی، سخنگوی سازمان انرژی اتمی روز پنجشنبه (۲۳ دی۱۲ ژانویه) به صداوسیما گفت: «در این نشست، موضوع اعتراض جمهوری اسلامی ایران به نقض برجام بدنبال تمدید تحریم های ضد ایرانی در کنگره و سنای آمریکا مطرح شد و بقیه کشورها نیز به نوعی با نگرانی ما همراه بودند. در نشست کمیسیون مشترک تاکید شد که اگر آثار این تحریم ها بخواهد اجرایی شود قطعا نقض فاحش برجام انجام گرفته است. در این نشست مسئولان آمریکایی به دیگر اعضای این کمیسیون نیز قول دادند که قطعا آثار تمدید ایسا در عرصه عمل وجود نخواهد داشت.»  بیشتر بخوانید:دفاع جان کری از توافق اتمی با ایران  او همچنین تاکید کرده است که نقض برجام می تواند شرایط را به  گونه ای دیگر رقم بزند. کدام شرایط؟  با رفتن دولت اوباما و روی کار آمدن دولت ترامپ و ترکیبی که او برای کابینه خود پیشنهاد داده است، این دغدغه شدت می گیرد که آیا جای زیادی برای خوشبینی نسبت به سیاست آینده آمریکا در قبال ایران هست؟ آیا مهم ترین و شاید تنها دستاورد دولت روحانی در برابر سیاست های کابینه بعدی آمریکا دوام خواهد آورد؟ این درست همان نقطه ای است که مخالفان اصولگرای دولت روحانی هم با تمرکز روی آن تلاش می کنند دولت را هرچه بیشتر تحت فشار بگذارند. در این میان نظر کارشناسانی که از نزدیک درگیر سیاست های اتحادیه اروپا هستند، می تواند روشنگر بسیاری مسائل باشد.  مهرداد عمادی، مشاور اقتصادی اتحادیه اروپا معتقد است که هنوز برای یک ارزیابی نهایی زود است و به دویچه وله می گوید:  «ما دو پیام از دو بخش مختلف آمریکا دریافت می کنیم. یکی از جامعه تجاری و صنعتی آمریکا که به خاطر اهمیت بازار ایران نه تنها خواهان تایید و تضمین اجرای برجام است، بلکه بر برداشتن تحریم های یک جانبه آمریکا نیز مصر است. بخش دیگر سیاست دونالد ترامپ و تیم احتمالی در کابینه او که تا این لحظه عمدتا بر مخالفت با برجام اظهارنظر کرده اند و از بازبینی آن دم می زنند. چهره هایی که برای وزارت خزانه داری و خارجه پیشنهاد شده اند، ارتباط بسیار نزدیکی با لابی دارند که خواهان منزوی کردن ایران و برگرداندن تحریم ها هستند.»  بیشتر بخوانید:رئیس کمپانی نفتی اکسون موبیل وزیر خارجه کابینه ترامپ می شود  وجود یک فهرست جدید تحریم ها و آینده ایران در بدترین سناریو   مهرداد عمادی می گوید که روز چهارشنبه خبردار شده است که دونالد ترامپ در حال تهیه لیست جدیدی از تحریم ها علیه نهادها و شرکتهای ایرانی است و اضافه می کند: «اگر از من بپرسید که نسبت به هفته پیش خوشبین تر هستم یا کمتر خوشبین هستم، پاسخ من دومی خواهد بود.»  اما فرض را بر این بگذاریم که این بدترین سناریو در ارتباط با ایران اتفاق بیافتد. مثلا چهره هایی در کابینه جای گیرند که ایران هراسی را به محور سیاست شان تبدیل کنند. به عنوان نمونه رکس تیلرسون وزیر خارجه شود که ایران را تهدیدی برای جهان دانسته است. یا وزارت خزانه داری آمریکا در دست کسی قرار گیرد که در اولین قدم هرگونه مناسبات تجاری و مراودات مالی با ایران را برای کشورهای مختلف سخت تر کند. حتی فرض را بر این بگذاریم که فهرست تحریم ها از محدوده سازمان های نظامی و امنیتی فراتر رود و شامل حال بسیار شرکت های دیگر نیز بشود، آن زمان چه اتفاقی خواهد افتاد؟  مهرداد عمادی می گوید: «آن زمان با دورهای شبیه به سالهای ۲۰۰۲ ­۲۰۰۷ روبرو خواهیم بود که سیاست آمریکا برقراری تحریم های یک  جانبه بود، ولی اروپا حاضر نبود با این تحریم ها همراهی کند.»  به باور او در بدترین حالت ممکن است که واهمه برای کار با ایران و هزینه آن برای شرکت های خارجی کمی افزایش پیدا کند، اما حتی در آن صورت هم ایران پشتیابانان بسیار قوی دارد:  « مهم ترین پیشتیبان این توافق تایید بین المللی آن است چون این یک توافق دوجانبه بین ایران و آمریکا نیست و آمریکا هم دیگر مبصر کلاس در سطح جهان نیست. با توجه تنش های جدیدی که دونالد ترامپ با چین شروع کرده، و شکاف بزرگی که در زمینه تجاری میان آلمان و آمریکا به وجود آمده است، تصور می کنم که وزنه آمریکا هرچقدر هم که سنگین باشد، به اندازه کافی سنگین نیست که بتواند تمام متحدان تاریخی خود در اروپا و در شرق آسیا را به دنبال سیاست ایران ستیزی بکشاند. بنابراین تحریم های آمریکا برای ایران بدون تردید هزینه افزا خواهد بود، اما این که بتواند این توافق را بشکند و بی اثر کند، بسیار بعید است و اصلا تمایلی هم در اروپا به این سیاست وجود ندارد.»  او اضافه می کند توافق هسته ای با تایید آژانس بین المللی انرژی اتمی و سازمان ملل متحد به کرسی نشسته و توافقی زنده است و اگر آمریکا بخواهد تحریم های جدیدی اعمال کند، معنایش  کنار گذاشتن یکجانبه توافق هسته ای خواهد بود. مهرداد عمادی می گوید:  «نمی توانیم این واقعیت را نادیده بگیریم که آمریکا همچنان بزرگترین اقتصاد دنیاست و مهم ترین مهره ناتو که می تواند هراس ایجاد کند، اما بعید میدانم که این دولت ها بخواهند با آمریکا همکاری کنند که درآن صورت دستکم همکاری اتحادیه اروپا، ژاپن و چین با این کشور بسیار بسیار پایین خواهد بود.»  به نظر او کشوری که ممکن است در اتحادیه اروپا بیشتر از بقیه مشتاق همکاری با ایران باشد، احتمالا فرانسه خواهد بود و حتی بریتانیا هم علاقه ای به این ندارد که دنباله رو آمریکا باشد. مشاور اقتصادی اتحادیه اروپا اضافه می کند: «اتفاقی که شاهدش خواهیم بود این است که مثلا حجم پروژه های شرکت هایی مانند زیمنس یا کنتیننتال یا فیات کرایسلر یا پروژه های نفتی با ایران کوچک تر شود. »  بزرگ ترین اشتباه ایران  تاکید مهرداد عمادی اهمیت ایران از نظر جغرافیای اقتصادی و از نظر اقتصادی در جهان با توجه به متغیرهای جدیدی که به وجود آمده، آنقدر هست که آمریکا قادر به یک بازی یک طرف نخواهد بود. اما نگرانی ها حتما بالا خواهد رفت. یعنی ارزیابی ریسک برای کار با ایران ممکن است افزایش یابد و در این جاست که اهمیت سیاست های ایران در پیش می گیرد، تعیین کننده می شود. او می گوید:  «من تصور می کنم بزرگترین اشتباهی که ایران می تواند بکند این است که درست بیافتد در دامن همان باوری که می خواهد بگوید ایران کشوری تهاجمی و خطری برای منطقه است. کشوری دنبال تنش و بحران آفرینی. هرگونه صحبتی که چه از طرف فرماندهان سپاه و چه دیگر مقامهای نظامی و امنیتی، که خوراک این ماشین تبلیغاتی شود، برای ایران هزینه های بسیار سنگینی دارد. یک لابی بسیار بسیار فعال و موفق هم در اروپا و هم در آمریکا هست که نیروی تازه ای از روی کار آمدن ترامپ گرفته وهرگونه سخن پراکنی بحران زا می تواند پیامدهای بسیار سنگین تری داشته باشد از تصوری که برخی مقام ها در ایران دارند.»  او اضافه می کند: «فقط می توانم بگویم که اگر این مقام ها بتوانند با توسل به سیاست های تنش آفرین باردیگر فرهنگ تحریم ها را برگردانند، خدمت بزرگی به دلالان و واسطه هایی می کنند که قبلا هم از تحریم ها سود برده اند. چنان که پول هایی هم که تا به حال ادعا شده که معلوم نیست کجا هستند، گم نشده اند و ما به خوبی می دانیم که کجا رفته اند. این عده دوباره فعال می شوند و درآمدهای غیرقابل تصور آنها ادامه پیدا می کند. ولی برای مردم، اقتصاد و کل ایران و حتی نظام هزینه بسیار سنگینی خواهد داشت.»  بیشتر بخوانید:نامه جدید ایرانیان به ترامپ؛ این بار در حمایت از برجام  کشمکش ها در ایران  با همه خطرات و هزینه های سنگینی که کارشناسان به آنها اشاره می کنند، دغدغه برخی اصولگرایان میزان ذخیره اورانیوم غنی شده است. محمدجواد ابطحی، نماینده اصولگرای مجلس در مصاحبه با خبرگزاری مجلس ابراز نگرانی کرده است که مبادا ایران پذیرفته باشد که ذخیره اورانیوم غنی شده خود را از ۳۰۰ کیلو به ۲۰۰ کیلو کاهش دهد. او گفته است: «این نشان می دهد که ما بار دیگر به غربی ها در حوزه هسته ای امتیاز داده ایم.»   بهروز کمالوندی، سخنگوی سازمان انرژی اتمی نیز پاسخ داده است که متن سندی را که در نشست کمیسیون مشترک برجام درخصوص نحوه محاسبه مواد غنی شده در تأسیسات هسته ای ایران مورد توافق قرار گرفته، روز پنجشنبه ۲۳ دی۱۲ ژانویه منتشر خواهد شد. به گفته او «طبق این سند اصلاً بحث این نیست که قرار است میزان مواد غنی شده ما کمتر از ۳۰۰ کیلوگرم باشد بلکه بالعکس، تفسیری که آنان داشتند با تفسیر ما متفاوت بود و به این علت ما تاکنون کار انبارگردانی را نگه داشته بودیم تا این موضوع مشخص و تفسیر ما حاکم شود.» او افزوده که به زودی ۱۳۰ تن اورانیوم خریداری شده وارد ایران می شود.  برای مردم ایران اما در شرایط فعلی احتمالا دغدغه های مهم تری از میزان اورانیوم غنی شده وجود دارد.عفت مرعشی، فاطمه و فائزه هاشمی، همسر و دو دختر هاشمی رفسنجانی هستند. شاید زنان خانواده کمتر سیاستمداری در جمهوری اسلامی به این اندازه در عرصه عمومی و در سیاست مطرح بوده‌اند.اوایل پیروزی انقلاب بود و به حاشیه راندن زنان از عرصه عمومی آغاز شده بود. حکم حجاب اجباری و برتری دادن به ماندن زنان در خانه، تاکید بر نقش مادری و همسری و اعدام اولین زن وزیر در ایران، همه نشانه هایی از روندی بود که تازه آغاز شده بود.  مردان مذهبی در سیاست یکه تاز بودند و هیچ جا نشانه ای از زنان و دختران و مادرانی که این مردان را به قدرت رسانده بودند، نبود. در چنین فضایی نام عفت مرعشی بر سر زبان ها افتاد.  شب ۴ خرداد سال ۱۳۵۸ هاشمی رفسنجانی در منزلش مورد سوءقصد قرار گرفت اما همسرش که به موقع وارد اتاق شده بود خود را روی او انداخت و از اصابت گلوله به سرش جلوگیری کرد. اگر فداکاری عفت مرعشی نبود، هاشمی رفسنجانی کشته شده بود.  این اولین بار بود که نام همسر یک سیاستمدار در رسانه ها و در میان مردم چرخید.  عفت مرعشی سال ها بعد از این واقعه و در روزگاری که همسرش از اسب قدرت فرو افتاده بود و فرزندانش تهدید به بازداشت و زندان می شدند، یک بار دیگر وارد فضای خبری شد.  سال ۱۳۸۸ و در فضای پرالتهاب روز انتخابات ریاست جمهوری، با صراحت جلوی دوربین خبرنگاری گفت اگر تقلب شد کاندیداها و مردم به خیابان ها بیایند.  دختر یک آیت الله بر روی دوچرخه  سال ها بعد زن دیگری از این خانواده خبرساز شد: فائزه هاشمی، دختر کوچک آیت الله. او که از سال ۱۳۶۹ ریاست فدراسیون ورزش بانوان را بر عهده داشت، در سال ۱۳۷۲ در سمیناری درباره دوچرخه سواری در پارک چیتگر تهران برای اولین بار در جمهوری اسلامی از شرعی بودن این ورزش برای بانوان سخن گفت و تاکید کرد: «اگر قرار است دوچرخه وسیله حمل ونقل باشد، نمی توان انتظار داشت که فقط مردان از آن استفاده کنند. چون شهر از مردان و زنان تشکیل می شود و باید برای دوچرخه سواری زنان نیز فرهنگ سازی شود.»  بیشتر بخوانید: مرگ رفسنجانی؛ خلأ مرد پشت پرده سیاست در آینده ایران  دو سال بعد در انتخابات پنجمین دور مجلس شورای اسلامی، فائزه هاشمی که از حوزه تهران کاندید شده بود با رأیی بالا نماینده دوم تهران شد. یکی از مشهورترین عکس های تبلیغاتی او عکسی بود که او را سوار بر دوچرخه نشان می داد.  پر شدن فضای شهر از پوسترهای بزرگ دختر یک آیت الله که با چادر سوار بر دوچرخه بود، فضای خشک و ضد زن شهری را تا حد زیادی تغییر داد. فائزه اما نتوانست به درستی از این فرصت استفاده کند. کم کاری او در حوزه زنان، نداشتن ارتباطات عمیق و مفید با بدنه جنبش زنان و تمرکز ش تنها بر ورزش زنان، او را از راهیابی به دور بعدی مجلس باز داشت.  البته انتخابات مجلس ششم مصادف بود با برملا شدن قتل های زنجیره ای و مطرح شدن نام هاشمی رفسنجانی به عنوان یکی از آمران این قتل ها و این موضوع نیز در شکست فائزه در انتخابات مجلس بسیار موثر بود.   انتشار اولین روزنامه مختص زنان  فائزه هاشمی که نتوانسته بود وارد ششمین دور مجلس شود، مرداد سال ۱۳۷۷ با انتشار اولین روزنامه مخصوص زنان به نام زن بار دیگر به میدان آمد. هرچند عمر این روزنامه نیز مانند نمایندگی فائزه چندان نپایید و انتشارش تنها شش ماه دوام آورد اما نام فائزه را به عنوان یک مدیرمسئول مستقل و پرکار در تاریخ مطبوعات ایران ماندگار کرد.  روزنامه زن در عمر کوتاه خود توانست یک گروه فعال مطبوعاتی را دور هم جمع کند و مصاحبه ها و گزارش های جنجالی زیادی منتشر کرد. این روزنامه برای اولین بار موضوع صیغه را در یک میزگرد عمومی در فرهنگسرای اشراق تهران مورد بررسی قرار داد و از چهره های منتقد ازدواج موقت برای شرکت در این میزگرد دعوت کرد.  نقد حجاب اجباری، نقد نابرابری دیه زن و مرد و نیز طرح موضوع اجتهاد زنان از جمله مسائلی بود که در این روزنامه مورد بحث قرار  گرفت.  هنگامی که در فروردین ۱۳۷۸ روزنامه زن به دلیل انتشار خبری درباره فرح پهلوی توقیف شد، گفتند که هاشمی رفسنجانی از وساطت برای ادامه انتشار روزنامه دخترش خودداری کرده است. این شاید اولین بار بود که فائزه هاشمی چهره ای مستقل از پدر و تا حدی مخالف با مشی سیاسی و مذهبی او از خود نشان داد.    فائزه هاشمی در جریان اعتراضات مردمی به نتیجه انتخابات ریاست جمهوری سال ۱۳۸۸ بار دیگر وارد فضای سیاسی جامعه شد. عکس ها و فیلم های او در تظاهرات و سخنرانی های او در حمایت از موسوی و کروبی بارها و بارها در فضای مجازی چرخید. این ورود دوباره به عرصه سیاست اما برایش بدون هزینه نبود.  او در دی ماه ۱۳۹۰ به جرم فعالیت تبلیغی علیه نظام به شش ماه حبس تعزیری و ۵ سال محرومیت از فعالیت های سیاسی، فرهنگی و مطبوعاتی محکوم شد.  خط قرمز فائزه، پدرش بود  یکی از هم بندیان فائزه در زندان اوین، در گفت وگو با دویچه وله، مشاهداتش را از شش ماه زندگی در کنار دختر آیت الله با ما در میان گذاشت.  این زندانی سابق، فائزه را شخصیت مستقلی می بیند که به شدت به پدرش احترام می گذاشت و تا حدی مرید او بود: «با فائزه می شد درباره همه چیز بحث کرد الا درباره پدرش. خط قرمز او پدرش بود. وقتی زندانیان دیگر از اعدام ها و قتل های مخالفان در دوران زمامداری پدرش می گفتند او به شدت برآشفته می شد و پدرش را در هیچیک از اینها مقصر نمی دانست.»  همین دختر اما زمانی که پدرش در ملاقات از او می خواهد که از اختلاط با زندانیان مجاهد پرهیز کند و آنها را منافق خطاب کند از خواست پدر سرپیچی کرده و می گوید آنچه شما اعتقاد دارید برای خودتان است، ما اینجا در کنار هم زندگی می کنیم و نام این سازمان هم مجاهدین است من نمی توانم نام دیگری برای آن به کار ببرم.  هم بندی فائزه می گوید: «آنچه بیش از همه در میان زندانیان مورد توجه بود، شجاعت فائزه بود. او در حالی که در زندان بود مواضع خودش را میگفت و خیلی تند و راحت درباره آقای خامنه ای اظهارنظر می کرد، فرقی هم نمی کرد، جلوی رئیس بند یا زندان بانان یا رئیس حفاظت زندان.»  در مقابل اما عده دیگری از زندانیان معتقد بودند بخش بزرگی از این شجاعت به دلیل موقعیت خانوادگی اوست و او به پشتوانه پدرش به این راحتی حرف می زند. این گروه می گفتند: «در واقع ما از او شجاع تریم هرچند درباره خامنه ای به تندی او حرف نمی زنیم چرا که هرکدام از ما وقتی بیرون برویم پرونده جدیدتر و حکم های سنگین تری در انتظارمان است.»  پاسخ خود فائزه اما به این سخن این بوده که دختران و همسران و وابستگان دیگر مردان در قدرت هم هستند که این پشتوانه را دارند اما این شجاعت ها را از خود نشان نمی دهند.   دختری که از پدرش جلوتر ایستاد  فائزه هاشمی پس از آزادی از زندان و بعد از آنکه هم بندی سابقش فریبا کمال آبادی عضو جامعه بهایی نیز آزاد شد به دیدار او رفت. این ملاقات همانطور که پیش بینی می شد با مخالفت های شدید اصول گرایان و محافظه کاران روبرو شد.  هاشمی رفسنجانی نیز در این موضوع وارد میدان شد و گفت: «فائزه اشتباه بدی کرده و باید آن را تصحیح کند.» فائزه اما بار دیگر مقابل پدر ایستاد و گفت از عمل خود پشیمان نیست.  فاطمه هاشمی؛ چهره اول عکس های عزاداری پدرش   تنها فائزه نیست که از خانواده هاشمی پا به عرصه عمومی سیاست و جامعه گذاشته است. فاطمه هاشمی فرزند اول رفسنجانی سال ها عهده دار ریاست بنیاد امور بیماری های خاص بود.  او همچنین از سال ۱۳۸۴ ریاست فدراسیون ورزشی بیماران خاص را هم بر عهده گرفت. حضور فاطمه در عرصه عمومی هرچند به اندازه خواهر کوچکترش نبوده اما می تواند نشان از قدرت زنان در خانواده یک روحانی سنتی داشته باشد.  همین نشان را با نگاهی به عکس ها و فیلم های عزاداری هاشمی رفسنجانی هم می توان دید. در بسیاری از این عکس ها تنها همسر، دختران و نوه های مونث رفسنجانی اطراف جنازه او حضور دارند و صدای گریه های بلند فاطمه هاشمی در فیلم های عزاداری نیز شنیده می شود.  نهاد روحانیت به خصوص روحانیت سنتی، مروج اصلی راندن زنان به پشت پرده  و حذف صدای زنان از عرصه عمومی است. هاشمی رفسنجانی اما ظاهرا یا نخواسته این سنت را ادامه دهد و یا حریف قدری برای زنان پرقدرت اطرافش نبوده است.هواپیمای مسافربری ایرباس آ ۳۲۱ ایران ایر در تهران به زمین نشست. این هواپیما صبح امروز از تولوز در جنوب فرانسه راهی تهران شده بود. این نخستین ایرباس خریداری‌شده ایران پس از توافق اتمی است.پس از ۳۷ سال تحریم خرید هواپیمای ایرباس برای ایران، بالاخره اولین ایرباس مسافربری آ۳۲۱ در تهران بر زمین نشست. معامله ایرباس پس از حصول توافق اتمی ایران با شش کشور جهان آغاز شده بود و مدتها مورد مناقشه بود.  این هواپیما گنجایش ۱۹۰ مسافر را دارد و نخستین فروند از هواپیماهای خریداری شده ایرباس است که پیش قرارداد آن اواخر سال گذشته بین شرکت های ایران ایر و ایرباس امضا شد.  پس از امضای این قرارداد، توافق خرید یکصد فروند هواپیمای دیگر نیز نهایی شد.سرهنگ علی الهامی، فرمانده نیروی انتظامی دزفول، موتورسواری دو زن در جاده پارک جنگلی این شهر را اوج پشت‌پا زدن به هنجارهای دینی خوانده و از تحویل دستگیر شدگان به مراجع قضایی خبر داده است.فرمانده انتظامی دزفول می گوید دو زن که از نبود نیروی انتظامی در بوستان جنگلی این شهر سوءاستفاده کرده بودند، با کمک نیروهای بسیج، شناسایی و بازداشت شده اند.   شبکه خبری دز گزارش داده که در چند روز گذشته تصاویر و فیلم های موتورسواری این دو زن در جاده پارک جنگلی دزفول نزد مردم دست به دست می شد: «دو بانو با وضعیت نامناسب سوار بر یک موتورسیکلت در مقابل دیدگان مردم و به ویژه خانواده هایی که برای تفریح به طبیعت رفته بودند، صحنه  های دور از عرفی از خود نشان دادند. ناهنجاری ها به حدی زیاد است که از انتشار آنها معذوریم.»  فرمانده نیروی انتظامی دزفول، با ابراز تاسف و شرمندگی، یادآوری کرده که هنجارشکنان ظرف ۲۴ ساعت شناسایی و دستگیر شده و در اختیار مقامات قضایی قرار دارند.  جزییات تخلف و هنجارشکنی دستگیرشدگان اعلام نشده است. در گزارش سایت دز آمده که برخی افراد در روزهای آخر هفته در جاده دزفول به سردشت، به حرکات نمایشی و مارپیچ و ویراژ می پرداختند و محیط را ناامن می کردند.  سرهنگ الهامی ابراز خشنودی کرده که نیروی انتظامی توانسته با دستگیری متخلفان، در مقابل مردم دین دار و بافرهنگ دزفول روسفید شود.وزیران پیشنهادی ترامپ در جلسات پرسش و پاسخ خود در سنای آمریکا سخنانی گفته‌اند که با اظهارات دونالد ترامپ زاویه دارد. حال مفسران می‌پرسند که آیا ترامپ افراد درستی برای این پست‌ها انتخاب کرده؟در جلسات سنا، برخی از وزیران پیشنهادی ترامپ نه تنها مواضعی متفاوت از مواضع رئیس جمهور آتی آمریکا به بیان کرده اند که حتی در قیاس با مباحث کارزار انتخاباتی، نگاهی معتدل تر به مسائل داشته اند. هنوز اما روشن نیست که آیا این مواضع معتدل تر نشانه تغییر مواضع خود ترامپ است یا بازتاب اختلافات نظری وزیران پیشنهادی با رئیس جمهور جدید.  برخی از تحلیلگران و مفسران هم گفته اند که شاید کار به این گونه پیش برود که ترامپ حرف های خودش را تکرار کند و وزیران کابینه اش راه خودشان را بروند. ولی اینکه کدام گمانه زنی به واقعیت نزدیک تر است، موضوعی است که به زودی روشن خواهد شد.  جلسات بررسی صلاحیت  بررسی صلاحیت وزیران پیشنهادی ترامپ چند روزی است که شروع شده است. تک تک این وزیران باید در برابر کنگره آمریکا حضور یابند و به پرسش های نمایندگان پاسخ گویند. این شیوه از بررسی صلاحیت را به طنز در آمریکا نوعی کباب کردن نامیده اند. چون سناتورهایی که در این یا آن گستره از دانش کارشناسانه برخوردارند، گزینه های پیشنهادی رئیس جمهور را به رگبار پرسش ها می بندند.  بدیهی است که نمایندگان حزب مخالف در این دوره، نمایندگان حزب دموکرات، منتظر چنین فرصتی هستند. تا همین الان خیلی چیزها روشن شده است و مهم ترین آن اینکه تیم وزیرانی که ترامپ برای وزارتخانه های مختلف پیشنهاد کرده، بر خلاف قاعده حاکم عمل می کنند و سازی متفاوت می نوازند. این وزیران در همان مسیری حرکت نمی کنند که تا کنون در کاخ سفید و دولت آمریکا روال عادی و مرسوم کار بوده است.  بیشتر بخوانید: نقض برجام، احتمال تحریم های جدید از سوی آمریکا و کارت بازی ایران  یک هفته است که کار پرسش و پاسخ وزیران در سنا شروع شده است. تا این لحظه ۷ وزیر از مجموع ۱۵ وزیر پیشنهادی به پرسش های نمایندگان پاسخ گفته اند. پاسخ هایی که این یا آن وزیر پیشنهادی به پرسش های نمایندگان داده اند، از آن حکایت دارد که مواضع آن ها در برخی موارد با مواضع اعلام شده ترامپ متناقض است.  شماری از رسانه های آلمانی زبان و از جمله روزنامه فرانکفورتر آلگماینه، سایت خبری شبکه یک آلمان تاگس شاو و همچنین سایت شبکه خبری  ان تی وی گوشه هایی از تناقض گویی های وزیران پیشنهادی با مواضع اعلام شده ترامپ را منتشر کرده اند.  مناسبات با روسیه  تاگس  شاو به اختلاف نظر ترامپ و رئیس آینده سازمان سیا، مایک پمپئو از یکسو و اختلاف نظر ترامپ با وزیر دفاع پیشنهادی اش، جیمز ماتیس از سوی دیگر پرداخته است. هم رئیس آینده سازمان سیا و هم وزیر دفاع پیشنهادی، روسیه را برخلاف نظر دونالد ترامپ، متحد جدید آمریکا ارزیابی نمی کنند.  به عنوان نمونه، وزیر دفاع پیشنهادی ترامپ درباره روسیه از جمله چنین گفته است: «ما لیست بلند و بالایی از تلاش هایی داریم که تا کنون برای بهبود مناسبات با روسیه انجام شده اند. و در عین حال لیست کوتاهی داریم که حکایت از موفقیت چنین تلاش هایی دارد.» جیمز ماتیس تاکید کرده است که ما می بایست در برابر پوتین رویکردی واقع بینانه داشته باشیم. پوتین همه تلاش خود را به کار برده تا در پیمان دفاعی آتلانتیک شمالی، ناتو، شکاف بیاندازد.  بیشتر بخوانید: جیمز ماتیس: آمریکا باید به  قول توافق اتمی با ایران احترام بگذارد  وزیر امورخارجه پیشنهادی ترامپ، رکس تیلرسون رئیس پیشین کمپانی بزرگ نفتی اکسون موبیل است و گفته می شود که مناسبات بسیار خوبی با پوتین و روسیه دارد. فراموش نباید کرد که سال ۲۰۱۴ پوتین به تیلرسون مدال دوستی روسیه را اهدا کرده بود. با عزیمت از این مناسبات حسنه با روسیه، گمان می رفت که تیلرسون همان سیاستی را در قبال روسیه دنبال کند که ترامپ ظرف ماه های گذشته به کرات مطرح کرده است.  جلسه پرسش و پاسخ رکس تیلرسون در کنگره آمریکا اما برخلاف انتظار، حکایت از مواضع متفاوت او با رئیس جمهور آینده آمریکا دارد. او روسیه و ولادیمیر پوتین را تهدیدی برای منطقه و کل جهان ارزیابی کرده و گفته است که باید روسیه را سر جای خود نشاند.  رویکرد آمریکا در برابر ناتو  وزیر امور خارجه پیشنهادی ترامپ، رکس تیلرسون نیز نظیر ژنرال ماتیس بر اهمیت غیرقابل انکار ناتو تاکید کرده است. حال آنکه ترامپ در کارزار انتخاباتی خود بارها از نقش و سیاست ناتو انتقاد کرده بود.  ژنرال جیمز ماتیس، وزیر دفاع پیشنهادی ترامپ، درباره ناتو از جمله گفته است که باید همه توجه و توان آمریکا معطوف به پیمان دفاعی آتلانتیک شمالی، ناتو شود. او گفته حتی اگر ناتو هم وجود نمی داشت، ما می بایست چنین نهادی را راه اندازی می کردیم. پیمان ناتو ضامن صلح در جهان است. ژنرال جیمز ماتیس حتی گفته بود که آمریکا و متحدانش باید از همه امکانات دیپلماتیک، اقتصادی و نظامی بهره گیرند تا در صورت لزوم از خودشان در برابر تهدیدات دفاع کنند.  نظر ماتیس و ترامپ درباره برجام  دونالد ترامپ توافق هسته ای با ایران را ابلهانه ترین معامله کل تاریخ آمریکا خوانده بود. ترامپ گفته بود که به محض شروع کارش، برچیدن این توافق در شمار اولویت های دولت او خواهد بود. حال آنکه وزیر دفاع پیشنهادی ترامپ در جلسه پرسش و پاسخ سنا موضع کاملا متفاوتی در برابر برجام گرفت. ژنرال جیمز ماتیس در این باره گفت: «هرگاه آمریکا متعهد به انجام چیزی شده باشد، باید برای همکاری با متحدان خود به این تعهد پایبند بماند.»  بیشتر بخوانید: وزیر خارجه پیشنهادی ترامپ: ایران تهدیدی برای جهان است  ماتیس گفته که به توافق هسته ای با ایران پایبند است. این در حالی است که وزیر پیشنهادی ترامپ برای وزارت امور خارجه پیش تر موضوع بررسی مجدد برجام را مطرح کرده بود. طبعا بررسی مجدد توافق هسته ای با برچیدن آن تفاوتی جدی دارد.  مکزیک و احداث دیوار مرزی  یکی از برگ هایی که دونالد ترامپ در کارزار انتخاباتی رو کرد، موضوع مقابله با مهاجرین غیرقانونی و احداث دیوار در مرز مکزیک بود. ترامپ گفته بود که این بهترین و ساده ترین راه مقابله با ورود غیرقانونی مهاجرین به آمریکاست.  احداث دیوار مرزی و هزینه اجرای این پروژه به بحث های داغی در آمریکا دامن زد. ترامپ درباره تامین هزینه این دیوار گفته بود که ما این دیوار را ایجاد می کنیم و پول آن را از مکزیک می گیریم. رئیس جمهور مکزیک بارها و از جمله ساعاتی پس از نخستین نشست خبری دونالد ترامپ اعلام کرد که مکزیک حاضر به تامین مالی یا مشارکت در احداث چنین دیواری نیست.  بیشتر بخوانید: واکنش اعتراض آمیز مکزیک به سخنان دونالد ترامپ  جان کلی، وزیر پیشنهادی ترامپ برای وزارت امنیت داخلی آمریکا صراحتا گفته است که به باور او مشکل مهاجرت غیرقانونی با ایجاد یک مانع روانی حل نخواهد شد. حال بسیاری از مفسران می پرسند، اگر چنین است، آیا احداث چنین دیواری اصولا ضرورت دارد؟  مهاجرت و سفر مسلمانان به آمریکا  یکی دیگر از وعده ها و شعارهای انتخاباتی دونالد ترامپ مربوط به مهاجرت و سفر مسلمانان به آمریکا می شد. این شعار انتخاباتی باعث افزایش محبوبیت ترامپ در برخی از لایه های اجتماعی آمریکا شد. ترامپ مدعی شده بود که سفر و مهاجرت مسلمانان به آمریکا باعث افزایش خطر حملات تروریستی در این کشور می شود و از این رو ، او بر آن است تا جلوی آن را بگیرد.  حال وزیر پیشنهادی او برای دادستانی کل آمریکا، جف سشن موضعی کاملا متفاوت با موضع و رویکرد ترامپ درباره سفر و مهاجرت مسلمانان به آمریکا بیان کرده است. جف سشن در جلسه پرسش و پاسخ کنگره آمریکا گفت «من به این موضوع که باید جلوی ورود مسلمانان به آمریکا را گرفت نه باور دارم و نه از آن دفاع می کنم.»  تغییرات جوی  بسیاری از پیروان دونالد ترامپ، مثل خود او بر این باورند که موضوع تغییرات جوی و آب و هوایی، صحت ندارد و نوعی خیال پردازی است. ترامپ بسیاری از توافق های مربوط به مقابله با تغییرات جوی را رد کرده و چنین توافق هایی را برای اقتصاد آمریکا مضر خوانده است. او حتی گفته است که مایل به شرکت در چنین نشست ها و همایش هایی نیست.  بیشتر بخوانید: نخستین نشست خبری ترامپ؛ از هک انتخاباتی تا حصار مرزی  اما وزیر پیشنهادی او برای وزارت خارجه آمریکا، رکس تیلرسون گفته است: «اینکه آمریکا در نشست های مربوط به تغییرات آب و هوایی شرکت کند، امر بسیار مهمی است.» تیلرسون افزوده که مقابله با خطر تغییرات جوی، موضوعی بین المللی است و یک همکاری جهانی را طلب می کند.  استفاده از شکنجه  ترامپ در کارزار انتخاباتی خود بارها از شکنجه برای اعتراف گیری دفاع کرده بود. او گفته بود که شکنجه موثر است و قرار نیست که با افراد مظنون به فعالیت های تروریستی بنشینیم و گپ بزنیم، باید آن ها را وادار کنیم که حرف بزنند و شکنجه برای به حرف آوردن آن ها موثر است.  یکی از شیوه های شکنجه که مورد استفاده نهادهای امنیتی آمریکا قرار می گرفته، واتربوردینگ است که نوعی القای حس غرق شدن یاغرق مصنوعی است. باراک اوباما استفاده از این شیوه را منع کرده بود.  برخلاف نظر دونالد ترامپ، هم رئیس آینده سازمان سیا، مایک پمپئو و هم کاندید پیشنهادی ترامپ برای وزارت دادگستری، جف سشن استفاده از شکنجه غرق مصنوعی را غیرقانونی خوانده و گفته اند که از چنین شیوه هایی استفاده نخواهند کرد.بحث پیرامون دخالت سایبری روسیه و پخش اخبار جعلی در انتخابات ریاست‌جمهوری آمریکا موجب شده تا اتحادیه اروپا هم نسبت به دخالت خارجی به ویژه در روند انتخابات هوشیار شده و به فکر حفاظت از خود بیفتد.نوامبر سال ۲۰۱۶ سرورهای کمیسیون اتحادیه اروپا از سوی هکرها به مدت چندین ساعت از کار افتاد. در این حمله سایبری آنطور که کمیسیون اتحادیه اروپا بعدا اعلام کرد، هکرها موفق به سرقت اطلاعات نشدند.  اما این واقعه زنگ های هشدار را در اتحادیه اروپا به صدا درآورد و از آن زمان به بعد این نهاد در حالت آماده باش قرار گرفت. انتشار گزارش ها مبنی بر دخالت سایبری روسیه در انتخابات ریاست جمهوری آمریکا و کمک گرفتن مسکو از هکرها برای تأثیرگذاری در روند انتخابات موجب شدند تا اتحادیه اروپا بیش از پیش در برابر خطر حملات سایبری هشیاری به خرج دهد.  اما اتحادیه اروپا نهادی است متشکل از ۲۸ کشور عضو که هر کدام از نظر دانش و سطح فناوری با یکدیگر تفاوت دارند. این تفاوت ها برای اندروس انسیپ، معاون رئیس کمیسیون اتحادیه اروپا نیز روشن است. به گفته او هیچ کدام از کشورهای اتحادیه اروپا، چه کوچک و چه بزرگ، به تنهایی قادر به یافتن پاسخ برای پرسش های امنیتی نیستند.  گام های اولیه  به گزارش سایت تاگس شاو، اینک اتحادیه اروپا در همین راستا گام های نخست برای کمک به اعضای خود را برداشته است. تشکیل یک کمیته مرکزی که به طور مخفف  خوانده می شود، از جمله این اقدامات است. وظیفه این کمیته از جمله نظارت بر تشکیل تیم بحران است که در مواقع ضروری و حساس وارد عمل شود و تبادل اطلاعات در میان اعضای اتحادیه اروپا را تقویت کند.  البته این همه راه حل نیست. تشکیل چنین تیم ها و عملیاتی مستلزم تأمین هزینه های مالی نیز هست. برای همین هم اخیرا اتحادیه اروپا و ناتو به توافق رسیدند که در مورد تضمین امنیت اینترنت با یکدیگر همکاری کنند.  بیشتر بخوانید:مسکو دخالت سایبری در انتخابات آمریکا را انکار کرد  توماس د وال، کارشناس مسائل سیاسی در گفتگو با خبرنگار شبکه اول تلویزیون آلمان مستقر در بروکسل، به انتخابات مهم پیش رو در شماری از کشورهای عضو از جمله آلمان در سال ۲۰۱۷ اشاره کرده و نسبت به اقدامات احتمالی روسیه هشدار می دهد. او می گوید، احتمالا روسیه تلاش خواهد کرد تا ترندهای پوپولیستی در مورد اخبار مربوط به مهاجران یا خطرات تروریستی از سوی اسلام گرایان را در جریان انتخابات تقویت کند.   آفتی به نام خبر جعلی  نشر اخبار جعلی در جریان انتخابات آمریکا نگرانی عمده دیگری است که اتحادیه اروپا با آن روبروست. برای این نگرانی هنوز نمی توان راه حل مشخصی ارائه داد.  تأثیر خبرهای نادرست و گمراه کننده بر نتیجه انتخابات نوامبر سال گذشته در آمریکا نشان داد که نظارت بر اصالت اخبار و گزارش ها باید به طور جدی در دستور کار قرار گیرد.  انسیپ که خود زمانی نخست وزیر استونی بوده، همانند ورا یورووا، کمیسر امور قضایی که در چکسلواکی بزرگ شده، به خوبی با  نهادهایی که بر تک صدایی اصرار کرده و تلاش برای تلقین و تزریق یک باور مشخص به جامعه داشته اند، آشنا هستند. برای همین هم معاون رئیس کمیسیون اتحادیه اروپا هشدار می دهد که در مسیر جلوگیری از انتشار اخبار جعلی نباید به دام تک صدایی افتاد.  در همین راستا فدریکا موگرینی، مسئول سیاست خارجی اتحادیه اروپا اینک مسئولیت تیمی را بر عهده دارد که کارش بر روی بررسی پروپاگاندای مخالفت با اروپا متمرکز شده است. پارلمان اروپا اخیرا خواستار تقویت پرسنلی و مالی این تیم ده نفره شد.  به گفته این نهاد اروپایی، چنانچه این درخواست محقق نشود، این احتمال وجود دارد که اروپا با خطر تضیف و گسست بیشتر روبرو شود.سایت ویکی‌لیکس شرایط موافقت جولیان آسانژ با تحویل خود به آمریکا را اعلام کرد. بر این اساس، آسانژ خواستار بخشودن چلسی منینگ، خبررسان ویکی‌لیکس از سوی اوباما شده است.سایت افشاگر ویکی لیکس می گوید، جولیان آسانژ، بنیان گذار این سایت در صورتی که چلسی منینگ، خبررسان ویکی لیکس مورد عفو باراک اوباما قرار بگیرد با تحویل داده شدن به آمریکا موافقت خواهد کرد.  ویکی لیکس پنج شنبه ۱۲ ژانویه (۲۳ دی) در توییتر نوشت، با وجود این که اتهام های مطرح شده علیه آسانژ در تناقض آشکار با قانون اساسی است او در صورتی که اوباما پیش از پایان دوران ریاست جمهوری خود در آمریکا چلسی منینگ را ببخشد با تحویل خود موافقت خواهد کرد.  آسانژ از میانه سال ۲۰۱۲ تا کنون در سفارت اکوادور در لندن به سر می برد. این استرالیایی ۴۵ ساله برای فرار از دستگیری توسط پلیس بریتانیا و در نهایت استرداد به سوئد، جایی که او در آن با اتهام  تجاوز جنسی روبروست، به سفارت اکوادور پناه برد. آسانژ نه تنها باید در سوئد در رابطه با اتهام  خود پاسخگو می بود بلکه بیم داشت که از سوئد به آمریکا تحویل داده شود.  بیشتر بخوانید: امیدهای افشاگر ویکی لیکس به قدرت گیری ترامپ  مقام های آمریکایی آسانژ را به انتشار صدها هزار سند مخفیانه  این کشور از طریق ویکی لیکس متهم کرده اند که در صورت محکوم شدن می تواند او را با سال ها مجازات زندان روبرو کند.  چلسی منینگ، تحلیل گر اطلاعاتی ارتش آمریکا   که به دلیل دادن اطلاعات طبقه بندی  شده به پایگاه ویکی لیکس به ۳۵ سال زندان محکوم شده از اوباما خواسته که پیش از پایان دوران ریاست جمهوری اش، مجازات او را تخفیف دهد.  او در ماه نوامبر نوشت که از اوباما طلب بخشایش کرده است. منینگ از اوباما درخواست کرد ترتیبی دهد تا او که اینک شش سال حبس خود در زندان نظامی فورت  لیون ورث در ایالت کانزاس را گذرانده آزاد شود.  بیشتر بخوانید: چلسی منینگ افشاگر اسرار دولت آمریکا در اعتصاب غذا  این تحلیل گر اطلاعاتی در ارتش آمریکا که پیش تر به عنوان یک مرد با نام برادلی منینگ، خبررسان ویکی لیکس شناخته می شد در زمان استقرار در عراق صدها هزار سند ارتش و اسناد محرمانه دیپلمات های آمریکا را از کامپیوترهای ارتش دانلود کرده و به ویکی لیکس فرستاده بود.  او می گوید، هدفش از این مطرح شدن بحث در مورد جنگ عراق و افغانستان در افکار عمومی بوده است.  در مه سال ۲۰۱۰ چلسی منینگ در پایگاهی در نزدیکی بغداد بازداشت شد. او که تراجنس است بعد از محکومیت در سال ۲۰۱۳ اعلام کرد، از این به بعد نامش چلسی است و می خواهد به عنوان یک زن زندگی کند.  در آوریل سال ۲۰۱۴ دادگاه آمریکا تغییر نام او را تأیید کرد و بعد از آن ارتش آمریکا نیز به او اجازه داد تا با هورمون درمانی تغییر جنسیت دهد. اوباما تا یک هفته دیگر (۲۰ ژانویه ۲۰۱۷) رئیس جمهور آمریکا خواهد بود.ترکیه و روسیه پیمانی امضا کردند که طی آن عملیات هوایی دو کشور در سوریه هماهنگ خواهد شد. هدف از این پیمان تأمین امنیت پرواز و جلوگیری از سوانح هوایی اعلام شده است.نیروهای مسلح روسیه و ترکیه قصد دارند در  آینده در عملیات هوایی علیه گروه های جهادگرا در سوریه هماهنگ عمل کنند.  این دو کشور در همین رابطه روز پنج شنبه ۱۲ ژانویه (۲۳ دی) در مسکو توافقنامه ای امضا کردند که هدف آن جلوگیری از سوانح حین پرواز هواپیماها و پهپادها (هواپیماهای بدون سرنشین) در حریم هوایی سوریه است.  وزارت خارجه روسیه اعلام کرده که هدف از این پیمان هماهنگی عملیات علیه اهداف تروریستی است. دو کشور با امضای این پیمان به ساز و کاری دست پیدا می کنند که موجب هماهنگی و همکاری نیروی هوایی آ ن ها خواهد شد.  بیشتر بخوانید: ترکیه در الباب سوریه به جای آمریکا از روسیه کمک گرفت  ترکیه و روسیه بر سر آتش بسی که از اواخر دسامبر سال ۲۰۱۶ در سراسر سوریه برقرار شده به توافق رسیده بودند. در حال حاضر این دو کشور مذاکرات صلح را در آستانه، پایتخت قزاقستان پیش می برند.  مولود چاوش اوغلو، وزیر خارجه ترکیه گفته است که روسیه تمایل دارد دولت آینده آمریکا به ریاست دونالد ترامپ را نیز برای شرکت در مذاکرات مقرر در ۲۳ ژانویه دعوت کند. در همین حال سخنگوی سازمان ملل متحد گفته است، پیش بینی می شود که سازمان ملل نیز در این مذاکرات شرکت داشته باشد اگر چه که هنوز دعوت نامه ای در این رابطه دریافت نشده است.  مذاکرات آستانه قدمی مهم برای مذاکرات فوریه در ژنو به میانجی گیری استفان دمیستورا، نماینده ویژه سازمان ملل برای استقرار صلح در سوریه است. شورای امنیت سازمان ملل متحد در قطعنامه ای در پایان دسامبر ۲۰۱۶ اعلام کرد که از مذاکرات آستانه پشتیبانی می کند.  بیشتر بخوانید: حمله جنگنده های هوایی روسیه و سوریه به ادلب  ترکیه و روسیه در جنگ داخلی سوریه در دو جبهه متفاوت علیه گروه های جهادگرا می جنگند. در حالی که روسیه متحد مهم بشار اسد، رئيس جمهور سوریه و حامی واحدهای نظامی آن است، ترکیه که همسایه سوریه است از مخالفان مسلح بشار اسد پشتیبانی می کند.رسانه‌های نزدیک به رژیم سوریه از اصابت چندین موشک به یک فرودگاه نظامی در حوالی دمشق خبر داده‌اند. ارتش سوریه اسرائيل را متهم به این حمله کرده است. اسرائیل به این اتهام واکنشی نشان نداده است.تلویزیون دولتی سوریه به نقل از ارتش این کشور از حمله موشکی به فرودگاه نظامی مزه در نزدیکی دمشق، پایتخت سوریه خبر داد. بنا بر این گزارش، بعد از نیمه شب جمعه ۱۳ ژانویه (۲۴ دی) چندین موشک به این فرودگاه اصابت کرده است.  رسانه های نزدیک به دولت سوریه می گویند، هشت فروند موشک به این فرودگاه شلیک شده است. بنا بر گزارش رویترز، ارتش سوریه اعلام کرد، چند موشک از دریاچه طبریه در شمال اسرائيل شلیک شد و به مجاورت فرودگاه نظامی مزه اصابت کرد. بنا بر همین گزارش، ارتش سوریه به تل آویو هشدار داد که این حمله عواقبی خواهد داشت.  خبرگزاری دولتی سانا از چند انفجار گزارش داده و اعلام کرده که آمبولانس ها به محل حادثه شتافتند.  یکی از گزارشگران خبرگزاری فرانسه در دمشق می گوید، صدای چند انفجار را شنیده و شاهد آتش سوزی بزرگی در فرودگاه نظامی این شهر بوده است. او گفت، دودی را دیده که از محل آتش سوزی به آسمان دمشق برمی خاست.  بیشتر بخوانید: حمله جنگنده اسرائیلی به حومه دمشق  خبرگزاری آلمان به نقل از محافل امنیتی سوریه اعلام کرد که چهار نفر در این حمله زخمی شده اند. اسرائيل تا کنون به این گزارش ها واکنش نشان نداده است.  منابع مختلف سوری از شروع درگیر ی های این کشور بارها از حملات هوایی اسرائيل به خاک سوریه، از جمله مزه خبر داده اند. ارتش اسرائيل به سئوال خبرگزاری فرانسه در مورد حمله احتمالی اخیر پاسخی نداده است.  گفته می شود که اسرائيل از سال ۲۰۱۱ به بعد محموله های نظامی که برای حزب الله لبنان ارسال می  شد را بمباران کرده است. حزب الله لبنان در سوریه در کنار نیروهای دولتی علیه شورشیان می جنگد و وزارت دفاع اسرائيل معتقد است که همگامی حزب الله با نیروهای سوریه این نیرو را قوی تر کرده است.  فرودگاه نظامی مزه در هشت کیلومتری جنوب غربی دمشق قرار دارد. این فرودگاه مقر سرویس اطلاعاتی نیروی هوایی این کشور محسوب می شود که در آن جا زندانی بزرگ دارد.در رای گیری روی طرح پیشنهادی تغییر قانون اساسی ترکیه، نمایندگان حزب عدالت و توسعه، و حزب اپوزیسیون جمهوریخواه خلق در مجلس زد و خورد کردند. اردوغان در پی تغییراتی در قانون اساسی است که به او اختیارات حداکثری می‌دهد.جدل نماینگان مجلس ترکیه در نشست روز چهارشنبه (۲۲ دی۱۱ ژانویه) درباره طرح اصلاح قانون اساسی ترکیه باعث برهم ریختن آرامش در مجلس شد و نمایندگان با پرتاب صندلی و کوبیدن مشت به سر و روی یکدیگر به جان هم افتادند. در ویدیویی که خبرگزاری دوگان منتشر کرده است، صحنه هایی نشان داده شدند که نمایندگان حزب عدالت و توسعه و حزب جمهوری خلق ترکیه با هم دست به یقه شدند و تریبون سخنرانی مجلس هم آسیب دیده است.  احمد آیدین، معاون رئیس مجلس به روزنامه حریت گفت:«ما در تئاتر نیستیم. کار ما جدی است و به نام ملت کار می کنیم. تریبون سخنرانی مجلس، تریبون ملت است.»  به گزارش خبرگزاری ها آتش جدال تن به تن زمانی شعله ور شد که نمایندگان حزب عدالت و توسعه آراء را علنی کردند. طبق ماده ۱۷۵ قانون اساسی ترکیه در رای گیری مجلس درباره تغییر قانون اساسی باید رای گیری به شکل مخفی صورت گیرد.  رای گیری روی ۱۸ ماده از طرح یاد شده از روز سه شنبه شروع شد. پنج ماده اول در دور اول رای گیری با سه پنجم آراء به تصویب رسید. اما طبق قانون باید این رای  گیری دو بار انجام شود و در بار دوم هم به همان حد نصاب سه پنجم برسد. هم چنین کل ۱۸ ماده نیز باید در انتها برای بار دوم به رای گذاشته شود و سه پنجم آراء یعنی ۳۳۰ رای از مجموع ۵۵۰ رای را بیاورد..  تغییراتی که اردوغان به دنبال آن است، بسیارند. از جمله حذف پست نخست وزیری، تسلط رئیس جمهور بر بسیاری ارگان ها و نهادها از جمله بر نیروهای مسلح، تعیین روسای دانشگا ه ها با حکم رئیس جمهور و تعیین نیمی از روسای دادگاه های عالی توسط او.  حزب عدالت و توسعه این کار را برای ثبات بیشتر ضروری می داند. اما احزاب اپوزیسیون این تغییرات را در جهت برقراری یک دیکتاتوری می دانند که همه قدرت را در دست یک نفر متمرکز می کند.  بیشتر بخوانید:پارلمان ترکیه اصلاحات در قانون اساسی را بررسی می کندژنرال جیمز ماتیس، نامزد پیشنهادی دونالد ترامپ برای وزارت دفاع آمریکا، روز پنج‌شنبه در کمیته نیروهای مسلح مجلس سنای آمریکا از جمله در باره توافق اتمی با ایران خواستار احترام به قولی شد که آمریکا در این باره داده است.ژنرال جیمز ماتیس، نامزد پیشنهادی دونالد ترامپ برای وزارت دفاع آمریکا، در کمیته روابط خارجی سنا به برنامه های خود به عنوان وزیر دفاع آتی ایالات متحده آمریکا در صورت تایید سنا پرداخت.  ژنرال جیمز ماتیس ۶۶ ساله در اجلاس روز پنج شنبه (۲۳دی  ۱۲ ژانویه) سنای آمریکا که برای بررسی صلاحیت اش تشکیل شده بود، در باره توافق هسته ای با ایران این توافق را غیردوستانه خواند، اما توضیح داد که وقتی ایالات متحده آمریکا قولی می دهد باید به آن احترام بگذارد و همکاری با متحدانش را ادامه دهد.  سخنان ژنرال جیمز ماتیس در باره توافق هسته ای با ایران در حالی است که دونالد ترامپ در زمان مبارزات انتخاباتی اش گفته بود در صورت پیروزی این توافق را که او بد ترین معامله ممکن خوانده بود پاره خواهد کرد.  نامزد پیشنهادی دونالد ترامپ برای وزارت دفاع آمریکا که ملقب به سگ دیوانه است، همچنین گفت که نفوذ مخرب ایران در خاورمیانه در حال افزایش است و این نفوذ تهدیدی برای منطقه و منافع آمریکا در آن به حساب می آید.  بیشتر بخوانید:نقض برجام، احتمال تحریم های جدید از سوی آمریکا و کارت بازی ایران  ژنرال جیمز ماتیس موافق تشدید سیاست ایالات متحده در قبال ایران است و اعلام کرده که آمریکا نباید اجازه دهد عراق به کشوری تبدیل شود که در همسایگی ایران دنباله روی سیاست های تعیین شده از طرف این کشور باشد.  ژنرال جیمز ماتیس همچنین در اجلاس روز پنج شنبه (۲۳دی  ۱۲ ژانویه) سنای آمریکا که برای بررسی صلاحیت اش تشکیل شده بود، به تهدیدهای موشک های بالستیک ایران اشاره کرد و گفت باید تهدید موشک های بالستیک ایران را جدی گرفت.  ژنرال جیمز ماتیس چهاردهه فعالیت نظامی را پشت سر گذاشته است. او در دومین حمله ارتش آمریکا به عراق در سال ۲۰۰۴ فرماندهی نیروهای این کشور را در حمله برای اشغال شهر فلوجه به عهده داشت؛ حمله ای که کشتگان فراوانی برجای گذاشت.  باراک اوباما، رئیس جمهوری آمریکا، شش سال بعد پست فرماندهی ستاد مرکزی ارتش آمریکا را به ژنرال جیمز ماتیس محول کرد. ماتیس در پست جدیدش از جمله برنامه خروج نیروهای آمریکا از عراق را سازماندهی و اجرا کرد.  ژنرال جیمز ماتیس، نامزد پیشنهادی دونالد ترامپ برای وزارت دفاع آمریکا، از سال ۲۰۱۳ بازنشسته است.دادستانی بلژیک اعلام کرد که پلیس این کشور یک مرد و یک زن را با اسناد جعلی دستگیر کرده‌اند. گفته می‌شود این دو با حملات تروریستی اسلام‌گرایان افراطی در پاریس و بروکسل ارتباط داشته‌اند.مقامات دولتی بلژیک روز پنج شنبه (۲۳دی  ۱۲ ژانویه) اعلام کردند که پلیس این کشور در حمله به خانه ای یک زن و یک مرد را دستگیر کرده اند. این دو متهم به ارتباط با حملات تروریستی اسلام گرایان افراطی در پاریس و بروکسل هستند.  مرد دستگیر شده فرید. ک نام دارد و گفته می شود عضو یک گروه تروریستی بوده و زن دستگیر شده نیز مریم ا. ب نام دارد. گفته می شود این دو بخصوص با خالد بکراوی، سوءقصدکننده انتحاری متروی بروکسل در ارتباط بوده اند.  بیشتر بخوانید: دادستان بلژیک: دو برادر عاملان حملات بروکسل بودند  دادستان بلژیک در باره دستگیری این مرد و زن در بیانیه ای گفت: «این دو مظنون هستند که با مدارکی جعلی به خالد البکراوی برای آماده سازی حمله به پاریس یاری رساندند.»    مقامات دولتی بلژیک همچنین اعلام کرده اند که پلیس این دو را روز چهار شنبه (۲۲دی  ۱۱ ژانویه) در جریان تفتیش از خانه ای بازداشت کرده است و در حالی که فرید ک هنوز در بازداشت به سر می برد، مریم ا. ب تحت شرایط ویژه آزاد شده است.  خالد البکراوی و برادرش ابراهیم در روز سه شنبه (۲۲ مارس ۳ فروردین) در دو حمله تروریستی مجزا اما هماهنگ در بلژیک، دست کم ۳۱ نفر را کشته و بیش از ۳۰۰ نفر را زخمی کردند. جریان تروریستی موسوم به دولت اسلامی مسئولیت این حملات را به عهده گرفت.جوئل و ایتن کوئن، دو برادر سرشناس هالیوود با یک سریال کوتاه در سبک وسترن وارد دنیای تلویزیون خواهند شد. قرار است این سریال در سینما هم اکران شود. هنوز مشخص نشده کدام هنرپیشگان در این سریال بازی خواهند کرد.بازار سریال های تلویزیونی در سال های اخیر به حدی پرطرفدار و پرفروش شده، که پس از وودی آلن و دیوید او. راسل، برادران کوئن هم به ساختن سریال ترغیب شده اند.  به نوشته مجله هالیوود ریپورتر جوئل و ایتن کوئن قرار است یک سریال کوتاه بر اساس داستانی که خود آن را نوشته اند، کارگردانی کنند. این سریال به سبک وسترن ساخته خواهد شد و ترانه برای باستر اسکراگز (    ) نام دارد.  تا بدین جا جزئیات بیشتری در مورد داستان این سریال و هنرپیشگانی که در آن ایفای نقش خواهند کرد، منتشر نشده است.  برادران کوئن پیشتر با ساخت فیلم های مشهوری چون جایی برای پیرمردها نیست و ترو گریت (شجاعت واقعی) نام خود را در میان کارگردانان سبک وسترن تثبیت کرده بودند.  سریال این دو فیلمساز پرآوازه قرار است توسط شرکت فیلمسازی آناپورنا تهیه شود. این شرکت پیش تر در پروژه ساخت فیلم شجاعت واقعی با برادران کوئن همکاری کرده بود.  نسخه ای از این سریال برای نمایش در سینما نیز آماده خواهد شد. هنوز مشخص نیست که سریال برادران کوئن چه زمان و توسط کدام شبکه پخش می شود.از ديرباز كنجكاوها با كمترين بار به قصد كشف سرزمین‌ها و مردم ناشناخته سفر کرده‌اند. چندیست كتابهايی هم در اين زمينه به كمك اين آدم‌های كنجكاو آمده و گروهی هم اين پديده را بازاری برای نويسندگی يا حتی كتابسازی يافته‌اند.ايران گرچه هنوز از نمونه های آشنای كشورهای گردشگری به شمار نمی رود، در سال های اخير گردشگران بسياری را به خود جلب كرده كه كنجكاوان يادشده هم جزو آنها هستند و اين خود چاپ و نشر راهنماهای سفر از اين دست را در پی داشته است.  ناگفته پيداست كه ما خود به چنين راهنماهايی نیاز نداريم ولی چه بسا دوستان و آشنايان غيرايرانی كه به ما رو می كنند و سراغ چنين راهنماهايی را از ما می گيرند.  يكی از اين گونه راهنماها كتاب جيبی ايران، راهنمای كوله بردوشان و جهان نوردان است كه توسط نويسنده آلمانی رونالد ريشتِر   نوشته و منتشر شده و در شركت مجازی آمازون فروش خوبی داشته است.  در باغ سبز  پيشگفتار رونالد ريشتِر بسيار گيرا، رسا و ملموس است. اين نويسنده تا كنون چند راهنمای سفر نوشته و منتشر كرده است. او كه به گفته خود از پشت ميزنشينی بيزار بوده و هماكنون در تايلند زندگی می كند، هر چند وقت يك بار به سرزمين ناشناخته ای می رود و كتابی درباره ديده های خود می نويسد. او اين بار سفری به ايران كرده و آزموده هايش را در اختيار مسافران به ايران گذاشته است.  ريشتِر زير عنوان چرا بايد اين كتاب را خواند ميپرسد: «آیا با اين فكر مشغول بوده ای كه به سرزمين زرين ايرانيان سفر كنی و از نزديك تجربه كنی كه اين كشور چه جايی است، تاريخش چه می گويد، فرهنگش چه ويژگی هايی دارد و مهمان نوازی ايرانيان تا چه اندازه است؟ آیا مايل هستی آگاهی هايی درباره حقوق زنان و آزادی رسانه ها به دست آوری و تجربه كنی كه زندگی در يك كشور اسلامی چگونه است؟»  متأسفانه هرچه خواننده در كتاب ريشتِر پيش تر می رود، بيشتر به نادقيقی، نادرستی و نارسايی مطالب برميخورد و در پايان به اين نتيجه می رسد كه مطالب اصلی اين كتاب، نكته هايی هستند كه نويسنده جسته گريخته و به طور پراکنده از جايی برداشته است.  به اين ترتيب پيشگفتار جذاب كتاب در باغ سبزی است كه پشت آن سبزه و صحرايی نيست. نويسنده چند بار از ايران به عنوان كشور عربی و اسلامی نام می برد، مشخصا به پوشش زنان اشاره نمي كند و در بخش بهترين های ديدنی و آزمودنی نكاتی را يادآوری ميكند كه به هر راهنمای سفری می خورند. برای نمونه آنچه او درباره اصفهان مينويسد را می توان با تغيير چند اسم برای استانبول هم نوشت.  اصفهانی همانند هزار و يكشب  «شهری شرقی تر از اصفهان نميتوان در ايران تجربه كرد. بيهوده نيست كه اين شهر دانشگاهی ميليونی را هنوز مرواريد خاورزمين لقب می دهند. كسی كه از اصفهان ديدن می كند، حتما بايد به ميدان امام (نقش جهان) رفته باشد. با ديدن اين ميدان شاهانه نفس در سينه حبس می شود و شكوه و جلال آن آدم را كوچك جلوه ميدهد».  تنها بخش مثبت اين کتاب راهنما از ديد نگارنده كتاب هايی است كه در آخر توصيه شده اند و همين بخش است كه توجه نگارنده را به كتاب ديگری جلب کرد كه ريشتِر مطالب خود را از آن برداشته است، يعنی راهنمای سفر ايران     كه انتشاراتی معتبر انگليسی لونلی پلانِت   عرضه كرده است.  درحاليكه كتاب ريشتِر در ۴۷ صفحه مطالب عمومی و پراکنده و غیردقيق را بی هيچ نقش و تصويری بيان كرده، كتاب انگليسی راهنمای سفر در ۳۷۶ صفحه ۳۲ عكس و ۴۸ نقشه جالب را در ميان مطالب دقيق و ارزنده جا داده است.  با اينكه كتاب انگليسی در سال ۲۰۱۲ چاپ و منتشر شده، بيشتر مطالب و اطلاعات آن تازه مانده اند به طوری كه خواننده با خواندن و مراجعه به آن نه تنها آگاهی های تاريخي، اجتماعی و فرهنگی درباره ايران پيدا می كند، بلكه همزمان به نشانی ها و حتی تلفن های لازم هم دسترسی می يابد.  بیشتر بخوانید: ایرانگردی، تجربه ای متفاوت برای آلمانی ها  جز اين دو كتاب، راهنمای هنری سفر به ايران هم به آلمانی توسط محمود رشاد هست که در اشتوتگارت و تهران منتشر شده. این كتاب قیمت بالایی دارد و در درجه نخست برای گردشگران فرادست تدوين شده است. ناگفته نگذاريم كه آقای رشاد در راهنمای خود بناها و مكان های مذهبی را برجسته كرده است.  اسکندر آبادیترامپ در ایران به عنوان نویسنده‌ای شناخته شده که به افراد جویای مکنت کمک می‌کند تا پولدار شوند. چهره‌ی دیگر او به مثابه نویسنده ‌ـ سیاستمداری که می‌خواهد با ایران قاطعانه روبرو ‌شود، هنوز در پرده مانده است.دونالد ترامپ، رئیس جمهور آینده ی آمریکا، پیش از ورود به گستره ی سیاست کتاب های پرفروش بسیاری نوشته است. در سایت شخصی این کلان میلیاردر که بیشتر ثروت خود را از راه سرمایه گذاری در اجرای طرح های ساختمان سازی به دست آورده، بیش از ۱۶ عنوان به نام او ثبت شده است. این کتاب ها اغلب به عنوان راهنماهایی برای پول دارشدن یا پول به جیب زدن و انتخاب شیوه ی درست برای برنده شدن در نبرد با زندگی نوشته شده و با نام هایی مانند چگونه مثل یک بیلیونر فکر کنید؟، چگونه در زندگی برنده شوید؟ و مثل یک قهرمان فکر کن به بازار کتاب جهانی، از جمله به بازار کتاب ایران راه یافته اند. کتاب های دو مرد با یک پیام: چرا می خواهیم شما ثروتمند باشید؟ یا پدر پولدار، پدر بی پول که ترامپ با همکاری رابرت کیوساکی نگاشت، از کتاب هایی است که در تهران در چندین بنگاه انتشاراتی بارها تجدید چاپ شده  است.  ترامپ، نویسنده ی جدی  ظاهرا مترجمان و ناشران ایرانی علاقه ی چندانی به برگرداندن و انتشار کتاب های جدی این نویسنده ی پول ساز که در آن ها به سیاست خارجی آمریکا از جمله  درباره ی ایران پرداخته، نداشتند که تالیفاتی از او مانند دوباره ملتی بزرگ؛ چگونه من آمریکا را نجات خواهم داد هنوز به بازار کتاب ایران راه نیافته است.  بیشتر بخوانید: نوام چامسکی: انتخاب ترامپ برای بشریت تهدیدی بی سابقه است  این کتاب که در ماه مه ۲۰۱۵ در آلمان منتشر شده، هر چند توجه رسانه ها و نقدنویسان روزنامه های آلمانی را نیز به خود جلب نکرده، با این حال یکی از پرفروش ترین کتاب های سال آمریکا بوده است. می گویند که در تابستان گذشته بیش از ۲۰۰ هزار نسخه از آن تنها در زادگاه ترامپ در بخش کوئینز نیویورک، به فروش رفته است. پلاسن، ناشر آلمانی دوباره ملتی بزرگ؛... نیز اعلام کرده که این کتاب در فاصله ی زمانی پس از انتخاب ترامپ به عنوان رئیس جمهور آمریکا تا کنون، سه بار در تیراژهای بالا به چاپ رسیده است.     نبرد من ترامپ  موضوع سیاست خارجی آمریکا که به نوعی خطوط اصلی نبرد من ترامپ را تعیین می کند، دستمایه  ی اصلی کتاب های جدی او را تشکیل می دهد: آمریکایی که در خور ما است. (۲۰۰۰) و زمان آن فرا رسیده است که دوباره قدرت نشان داد و آمریکا را به مقام اول رساند (۲۰۱۱) دو کتابی است که ترامپ در آن استراتژی خود علیه حکومت های وقت در کره شمالی، عراق، ایران، لیبی و چین را تشریح کرده است.  بیشتر بخوانید: ترامپ از کره شمالی نمی هراسد  او در آستانه ی قرن ۲۱، در این کتاب ها می نویسد که آمریکا باید با یک عمل جراحی سریع کره  شمالی را از میان بردارد تا به طور غیرمستقیم هشداری برای متحدان توطئه چین این دیکتاتور کمونیست هم باشد. یکی از این متحدان از نگاه ترامپ، حکومت وقت ایران بود که در کنار بن لادن، رهبر القاعده، خطری جدی برای امنیت جهانی محسوب می شد. در دو کتاب  یادشده، ایران و عراق که به قول او در آن دوره در راه دستیابی به بمب اتمی بودند، به عنوان دشمنان اصلی آمریکا مطرح شده اند. ترامپ در این رابطه می نویسد: «در میان این دشمنان، ایران خطرناک تر است. زیرا به زودی به بمب اتمی و موشک های دوربرد دست می یابد که می توانند حتی خاک آمریکا را هم هدف قرار دهند.»    ایران، خطری جدی  به نوشته ی دویچه وله بخش آلمانی، ترامپ در سال ۲۰۱۱ نیز ایران را به عنوان خطری جدی ارزیابی و دلیل آن را جنگ آمریکا علیه عراق عنوان کرده است. در این جنگ و در پی حملات نظامی آمریکا و متحدان آن، دولت بعث عراق به رهبری صدام حسین سرنگون شد. ترامپ می نویسد که با این جنگ از ابتدا موافق نبوده است: «زیرا علاوه بر ایجاد هزینه های کلان برای اقتصاد آمریکا، نفوذ ایران در منطقه را نیز گسترش داده است.»  بیشتر بخوانید: نامه ۳۷ دانشمند برجسته آمریکایی به ترامپ برای حفظ برجام  ترامپ هم چنین در کتاب  زمان آن فرا رسیده است... از سیاست باراک اوباما، رئیس جمهور وقت آمریکا، به دلیل عدم قاطعیت در برابر ایران به شدت انتقاد می کند و می نویسد: «هدف اصلی سیاست خارجی آمریکا در رابطه با تهران باید این باشد که به تلاش های این کشور برای دستیابی به بمب اتمی پایان دهد؛ چون یا حکومت رادیکال ایران در آینده از این حربه ی اتمی استفاده خواهد کرد یا آن را در اختیار تروریست ها خواهد گذاشت.»  نظرات کارشناسانه  کارشناسان می گویند که کتاب دوباره ملتی بزرگ؛ چگونه من آمریکا را نجات خواهم داد نکته ی تازه ای در باره ی سیاست رئیس جمهور آینده ی آمریکا در مقابله با ایران در بر ندارد و تکرار خط مشی و استراتژی های او است که بارها در جریان کارزار انتخاباتی علیه هیلاری کلینتون، عنوان کرده است. به نظر ترامپ سیاست خارجی باراک اوباما در مورد ایران فاجعه ی محض است و توافق هسته ای با این کشور، یکی از بدترین توافق هایی است که در تاریخ امضا شده است.شصت‌وهفتمین دوره‌ی جشنواره‌ی فیلم برلین با فیلمی درباره‌ی پاگیری موسیقی جاز چیپسی گشایش می‌یابد. این فیلم فرانسوی زندگی پرفراز ونشیب جنگو راینهارت، نوازنده‌ی گیتار و پیشگام موسیقی جاز کولی‌ها را به تصویر می‌کشد.برلیناله ی امسال با ستایشی از موسیقی گرم و پرشور جنگو (ژان) راینهارت که خود به خانواده ی اقلیت قومی سینتی تعلق داشت، آغاز می شود: جنگو (). موضوع محوری فیلم بلند اتین کومار، تهیه کننده و فیلمنامه نویس فرانسوی، سرنوشت جنگو و خانواده ی او است که به دلیل کولی بودن و تعلق به اقلیت قومی سینتی  پیوسته از سوی نازی ها مورد تعقیب و آزار قرار داشتند. رویدادهای مهم تاریخی جنگ جهانی دوم (۱۹۴۳) در فرانسه ی تحت اشغال حزب هیتلری ناسیونال سوسیالیسم و چگونگی شکل گیری ژانر جاز کولی ها، در بستر این سرگذشت نمونه وار پرداخت می شود. شور و علاقه ی مفرط جنگو راینهارت به موسیقی و نواختن به ویژه، ضرب آهنگ فیلم را می سازد.  دیتر کوسلیک، مدیر برلیناله، درباره ی فیلم اتین کومار می گوید: «جنگو با تصاویری پرکشش، فصلی از تاریخ پرشور موسیقی و شمه ای تاثیرگذار از داستان چگونگی بقا را به تصویر می کشد. نه خطرات دائمی  که در راه فرار در کمین راینهارت بودند و نه جنایات وحشتناکی که نازی ها در حق خانواده ی او روا داشتند، هیچ یک نتوانستند او را از نواختن باز دارند.»  بیشتر بخوانید: پل ورهوفن رئیس هیئت داوران دور آینده  برلیناله  برلیناله از ۹ تا ۱۹ فوریه ۲۰۱۷ در پایتخت آلمان برگزار می شود. پل ورهوفن، فیلمساز جنجال برانگیز هلندی، ریاست هیئت داوران این دوره از جشنواره را به عهده دار دارد. او در دهه ی ۱۹۷۰ با چند فیلم نوآورانه و تجاری سینمای هلند را در گستره ی جهانی مطرح کرد. به ویژه فیلم جسورانه ی میوه های ترکی ورهوفن که در سال ۱۹۷۳ به نمایش درآمد، نام او را بر سر زبان ها انداخت. او هم چنین فیلم غریزه ی بنیادی را کارگردانی کرده که در آن صحنه های همآغوشی بازیکنان فیلم (مایکل داگلاس و شارون استون) جنجال برانگیز شد.  بیشتر بخوانید: توقیف فیلم های ایرانی در مسیر رسیدن به برلیناله  تازه ترین کار ورهوفن آن زن نام دارد که بر اساس رمانی از فیلیپ ایان، نویسنده ی فرانسوی با عنوان اوه...  تهیه شده است. ایزابل هوپر، ستاره ی پرآوازه ی فرانسوی، نقش میشل، شخصیت اصلی این فیلم ترسناک و دلهره آور را بازی می کند که با صحنه ی یک تجاوز سادیستی به او آغاز می شود و با نمایی مشابه هم پایان می گیرد. تفاوت تنها در این نکته است که آن تجاوز سادیستی بار اول میشل را منقلب می سازد و در صدد یافتن متجاوز و انتقام جویی برمی آید و در صحنه ی پایانی آن عملیات سادیستی با موافقت او صورت می گیرد...  آن زن از کشور فرانسه برای دریافت اسکار بهترین فیلم غیرانگلیسی زبان نامزد شده است.ساشا و مالیا اوباما پس از ۸ سال زندگی در کاخ سفید، ‌با پایان دوران ریاست‌جمهوری پدرشان دیگر جزو شهروندان معمولی به شمار خواهند رفت. جنا و باربارا بوش، دختران رئیس‌جمهور پیشین در نامه‌ای به این دو از تجربیات خود گفته‌اند.ساشا و مالیا اوباما، دختران باراک و میشل اوباما، زمانی که همراه با والدین شان پا به کاخ سفید گذاشتند به ترتیب ۷ و ۱۰ ساله بودند. دو دختر خردسال که به هنگام اعلام پیروزی  پدرشان در انتخابات ریاست جمهوری دست در دست مادر و پدر به روی صحنه آمدند و به سرعت همه را مجذوب خود کردند، حال پس از هشت سال زندگی در خانه ای منحصر به  فرد و در حالی که ساشا ۱۵ سال و مالیا ۱۸ سال دارد، باید با زندگی در کاخ سفید خداحافظی کنند.  پیش از ساشا و مالیا، دو دختر دوقلوی جرج دبلیو بوش چنین موقعیتی را تجربه کردند. جنا و باربارا بوش که اینک ۳۵ سال دارند، حال با نوشتن نامه  ای به دختران اوباما عضویت آنان در کلوب دختران اول سابق کشور را تبریک گفته اند.  در این نامه که روی وبسایت مجله تایم منتشر شده، جنا و باربارا بوش از اولین برخورد کوتاه خود با ساشا و مالیا در کاخ سفید یاد کرده اند که در نوامبر سال ۲۰۰۸ پس از پیروزی باراک اوباما در انتخابات رخ داد.  آنها نوشته اند: «زمانی که شما دو تا خانه جدیدتان را وارسی می کردید، ما درخشش و همچنین بدبینی را در چشمان تان دیدیم. شما در عرض هشت سال چیزهای زیادی بدست آوردید و دیدید و تبدیل به زنانی جوان و برجسته با ملاحت و آرام شدید.»  مالیا اوباما که تحصیلات دبیرستانی خود را تمام کرده قرار است بعد از یک سال استراحت، تحصیل در هاروارد را آغاز کند. ساشا هنوز باید دبیرستان را به پایان برساند و برای همین نیز خانواده اوباما پس از خروج از کاخ سفید تا پایان تحصیلات ساشا در واشنگتن باقی خواهند ماند.  دختران بوش در نامه خود توصیه هایی را برای زمان پس از خروج از کاخ سفید به مالیا و ساشا ارائه داده اند. آنها با زبانی طنزآمیز نوشته اند: «از دوران دانشگاه و مدرسه لذت ببرید. همانطور که همه دنیا می داند، ما هم همین کار را کردیم.»  جنا و باربارا بوش در دوران تحصیل خود به دلیل رسوایی های به بار آمده به خاطر نوشیدن الکل چندین بار خبرساز شدند.  جنا بوش اینک به عنوان خبرنگار تلویزیونی مشغول به کار است. او دو فرزند دارد. باربارا نیز سال ها در زمینه تأمین خدمات بهداشتی در کشورهای فقیر فعالیت داشته است.دادگاه حقوق بشر اروپایی با رد شکایت یک خانواده ترک مقیم سوئیس ممانعت آنها از شرکت دخترانشان در کلاس شنای مختلط مدرسه را غیرقانونی خواند. بنا به حکم دادگاه شرکت دختران در این کلاس‌ها نفی آزادی مذهبی آنها نیست.والدین مسلمان در اروپا اجازه ندارند مانع شرکت فرزندان دختر خود در ساعات شنای مدارس شوند. روز سه شنبه، ۱۰ ژانویه، دادگاه حقوق بشر اروپایی در استراسبورگ فرانسه این حکم را در رسیدگی به شکایت یک خانواده ی ترک در سوئیس صادر کرد. خانواده یادشده مانع حضور دختران خود در کلاس های شنای مختلظ مدارس شده بود.  بنا بر ارزیابی قاضی های دادگاه اروپا محاکم قضایی سوئیس درست عمل کرده اند و جریمه ۱۳۰۰ یورویی برای خانواده ترک فاقد توجیه حقوقی نیست، زیرا دولت خواسته است که دانش آموزان خارجی تبار را با موظف ساختن به شرکت در کلاس های شنا از به حاشیه رانده شدن آنها محافظت کند.  در سوئیس مستثنی شدن دختران از کلاس های شنا تنها در دوران پس از ورود به پریود (قاعدگی) مجاز است. دو دختر خانواده ترک در هنگام محرومیت از شرکت در کلاس شنا ۷ و ۹ سال داشته اند.  رایی برای ۴۷ کشور  این خانواده در شکایت خود به اصل ۹ کنوانسیون حقوق بشر اروپایی استناد کرده بود. بر اساس این اصل «هر فردی از آزادی اندیشه، عقیده و مذهب برخوردار است.» ولی دادگاه قانون اساسی اروپا در حکم خود نوشته است که این حقوق با شرکت در کلاس شنا نقض و محدود نمی شود. دختران و زنان مسلمان این امکان را دارند که برای شنا لباسی به تن کنند که تمام بدن آنها را بپوشاند.  سال ۲۰۱۳ نیز در آلمان دادگاه اداری فدرال آلمان حکمی مشابه با حکم امروز دادگاه حقوق بشر اروپایی صادر کرد. آن حکم نیز پاسخی بود به شکایت یک خانواده مسلمان ساکن فرانکفورت که می خواست مانع حضور دخترشان در کلاس های شنای مدرسه شود.  خانواده ترک مقیم سوئیس این امکان را دارد که ظرف سه ماه خواهان تجدیدنظر در حکم صادره از سوی دادگاه حقوق بشر اروپایی شود. قاضی های دادگاه اما مجازند که این خواسته را وارد یا ناوارد اعلام کنند.  در دادگاه حقوق بشر اروپایی ۴۷ کشور عضو هستند و آرای آن معمولا برای موارد مشابه در همه این کشورها نیز  مصداق می یابد.دریاچه‌ هامون سومین دریاچه ایران پس از دریاچه‌های خزر و ارومیه است. خشک شدن این دریاچه مشترک بین ایران و افغانستان، سبب بیکاری ۱۲ هزار ماهیگیر و مهاجرت مردم بومی شده و یکی از عوامل خشکی آن ساختن خاکریزها بوده است.رودخانه های هیرمند، خاشرود، فراه، هاروت رود، شوررود، حسین آباد ونهبندان به هامون می ریزند و تامین کنده های عمده آب هامون هستند. بیشتر رودهایی که به هامون می ریزند از افغانستان سرچشمه می گیرند و وارد ایران می شوند. بزرگ ترین منبع آبی این دریاچه روزخانه هیرمند است که از کوه های هندوکش سرچشمه گرفته و به دریاچه هامون می ریزد.  بیشتر بخوانید:اقدام مشترک ایران و افغانستان برای نجات هامون  افغانستان سد می سازد و جلوی ورود آب هیرمند به ایران را می گیرد. ایران هم آب زاهدان و زابل را از این دریاچه تامین می کند. به جز بلایای طبیعی و مشکلات اقلیمی از جمله گرم شدن هوا و عدم مدیریت صحیح آب، مسائل امنیت در استان سیستان و بلوچستان هم به یکی از عوامل اصلی خشک شدن دریاچه هامون تبدیل شده است.  حذف ۵۰ خاکریز مرزی در هامون  ایران برای تشدید کنترل مرزهای خود که ۹۳۶ کیلومتر طول دارد بیش از۵۰ دایک مرزی احداث کرده است. دایک مرزی خاکریزها و دیوارهای مرزی هستند که توسط مرزبانی ایران برای امنیت و کنترل مرز سیستان و بلوچستان مستقر شدند. به گفته مسئولان اداره محیط زیست تاسیس دایک ها باعث جلوگیری ورود آب به دریاچه شده است. دولت ایران مجبور شده به برخی اقدامات ضروری از جمله لایروبی  مسیرهای منتهی تالاب دست بزند. ولی حذف دایک ها مهم ترین این اقدامات بود.  بیشتر بخوانید: تائید و تکذیب خشکیدگی کامل تالاب هامون  سعید محمودی، مدیرکل محیط زیست سیستان و بلوچستان، به تازگی این موضوع را آشکارا در گفت وگو با خبرگزاری ایسنا عنوان کرد. او گفت: «برداشتن دایک مرزی در۵۰ نقطه درون تالاب هامون نقطه امیدی در خصوص اهمیت مسائل زیست محیطی در سیستان و بلوچستان خواهد بود.»  ایسنا می نویسد برداشته شدن دایک مرزی بیانگر نگاه مثبت وزارت کشور و مسئولین دولت به احیای تالاب هامون و برقراری نظم و امنیت در استان سیستان و بلوچستان است.  بی اطلاعی از وضعیت دریاچه هامون  فعالان زیست محیطی  کشور علاوه بر دریاچه هامون درباره فاجعه زیست محیطی دریاچه  ارومیه، تالاب گاوخونی، تالاب های بین المللی گلستان، تالاب بختگان، رودخانه های زاینده رود و کارون نیز هشدار می دهند و به دولت توصیه می کنند برای چاره اندیشی و مقابله با این فاجعه در سطح کلان مملکتی برنامه ریزی کنند.  حمیدرضا میرزاده کارشناس محیط زیست در تهران، به دویچه وله (فارسی) می گوید که به دلیل دور بودن هامون از مرکز، اطلاعات کمی در اختیار هست و کم تر روی آن (از طرف فعالان زیست محیطی) کار شده است. به گفته این کارشناس، فعالان زیست محیطی محلی هم با کم ترین امکانات و توان روی مسائل زیست محیطی آن منطقه کار می کنند.  او همچنین تاکید می کند: «دلیل اصلی بن بست خبری وضعیت امنیتی استان سیستان و بلوچستان است که عموما مسائل این منطقه از کشورمان خیلی کم در رسانه ها انعکاس پیدا می کنند. طبیعتا مسائل زست محیطی از جمله دریاچه هامون نیز از این قاعده نمی تواند مستثنی باشد. به اضافه اینکه اولویت استان مسائل اقتصادی و امنیتی است و دریاچه هامون در مراحل پائین تر قرار دارد.»  ۱۲ هزار صیاد بیکار شدند!  میرزاده در ادامه درباره پیامدهای خشک شدن این دریاچه می گوید: «زمانی از سیستان به عنوان انبارغله ایران نام برده می شد ولی امروزه متاسفانه به دلیل خشک شدن بخش بزرگی از هامون، بسیاری از کشاورزان و ماهیگیران اطراف این دریاچه برای یافتن منبع درآمد مجبور به کوچ به شهرهای بزرگ تر شده اند.»  این کارشناس می افزاید: «طبق آمار شیلات نزدیک ۱۲ هزار نفر از صیادان بیکار شده اند و به خاطر ضعف مسائل زیربنایی در این استان بیشتر این افراد جذب کارهای کاذب و حتی قاچاق می شوند.»  راه حل برای مشکل هامون  این کارشناس در ادامه برای حل مشکل هامون توصیه می کند که ایران و افغانستان روی پروژه های مشترک کار کنند. او بر این باور است که مشکل این دریاچه مشترک نیاز به چاره اندیشی و پروژه مشترک دارد.  بیشتر بخوانید: آلودگی هوا هزاران سیستانی را دچار مشکلات تنفسی کرد  او خاطرنشان می کند: «توسعه اقتصادی در دو سوی مرز می تواند کمک موثری به حل این مسئله کند از جمله اینکه یک جایگزینی به جای کشت خشخاش پیدا کنند. هنوز در بسیاری از مناطق به خصوص در مناطق تحت سلطه طالبان به شکل گسترده ای خشخاش به زیر کشت می رود که نیاز فراوانی به آبیاری دارد ولی با کشت جایگزین می توان تا حدود زیادی در مصرف این آب صرفه جویی کرد.»  وی در ادامه تصریح می کند: «در سمت داخل مرز خودمان نیز با احیای منابع آبی و نیز تالاب هامون می شود به توسعه سیستان و بلوچستان کمک کرد. سیستانی که روزگاری با بادهای ۱۲۰ روزه اش دوران خوشی را برای مردمان آن مناطق فراهم می کرد. امروزه اما وزش این بادها جز آوردن ریزگردها برای مردم ارمغان دیگری به همراه ندارد. ما برای برطرف کردن این مشکلات واقعا به یک برنامه اقتصادی  سیاسی که شاید چیزی کمتر از برجام نباشد، نیاز داریم.»  هامون قربانی سیاست های غلط منطقه ای ایران  ولی به عقیده عبدالستار دوشوکی مدیر مرکز مطالعات بلوچستان در لندن، مناسبات ایران با گروه طالبان در این میان به موضوعی مناقشه انگیز بین ایران و افغانستان تبدیل شده و هامون قربانی سیاست های غلط منطقه ای و بین المللی دولت های مختلف جمهوری اسلامی است.  او در این رابطه تاکید می کند: «سیاست آمریکاستیزی جمهوری اسلامی و حمایت آن از طالبان و بدرفتاری با پناهندگان افغان در ایران مزید بر علت شده است. زیرا همه این عوامل باعث تضعیف حس دوستی و برادری بین ایران و افغانستان می شود. وانگهی آمریکا دولت افغانستان را برای سدسازی در طی ۱۵ سال اخیر تشویق و کمک مالی کرده است تا منافع افغانستان را تحکیم بخشیده و به منافع ایران ضرر بزند که زده است. در نتیجه سدهای مختلف در افغانستان باعث کاهش بسیار جدی حقابه هامون شد.»  کنفرانس ملی راهکارها و رهیافت های احیای تالاب هامون  دوشوکی از مرکز مطالعات بلوچستان در لندن که درباره هامون تحقیق می کند و در این باره مقالاتی هم منتشر کرده در ادامه به دویچه وله (فارسی) گفت: «مذاکرات با افغانستان همچنان در جریان است. اما دولت ایران علیرغم محصور بودن افغانستان در خشکی و نیاز حیاتی آن به کمک ایران و بندر چابهار، دیپلماسی بسیار ضعیفی از خود نشان داده. قرار است ماه آینده کنفرانسی بنام کنفرانس ملی راهکارها و رهیافت های احیای تالاب هامون در استان برگزار شود؛ اما تجربه ثابت کرده که امید چندانی به این نوع کنفرانس ها نمی توان داشت. ایران نتوانسته افغانستان را برای توافق بر یک اقدام مشترک متقاعد کند. دولت ایران بسیار ضعیف عمل کرده و منافع ایدئولوژیکی نظام را بر منافع مردم سیستان ترجیح داده است؛ سیاستی که در زمان شاه نیز دنبال می شد.»  در خصوص حل مشکل دریاچه هامون عبدالستار دوشوکی به دویچه وله گفت: در حال حاضر فقط ۲۰ درصد از مشکلات بی آبی و خشکی هامون حل شده اما ۸۰ درصد آن باقی است و باعث شده که ده ها هزار نفر سیستان را رها کنند و در شهرهای دیگر استان و کشور حاشیه نشینی را پیشه کنند.    چین در سال ۲۰۱۶ با ۳۰ میلیارد یورو سرمایه‌گذاری جهانی در بخش تولید انرژی‌های تجدید پذیر، رتبه‌ی نخست را به دست آورد. این رقم نسبت به سال پیش از آن، افزایشی ۶۰ درصدی را نشان می‌دهد.بر اساس تازه ترین آمار انستیتو بررسی اقتصادی و مالی مربوط به انرژی های تجدید  پذیر  چین با سرمایه گذاری های کلان در بخش های ملی و جهانی تولید انرژی های غیرفسیلی همچنان بی رقیب است. در حال حاضر از هر ۶ شرکت تولید سلول های خورشیدی (سولار) در جهان، مالکیت ۵ کارخانه ی آن به سرمایه گذاران چینی تعلق دارد.  پکن در سال گذشته همچنین نزدیک به ۱۰۰ میلیارد دلار در زمینه ی تولید انرژی های بادی و آبی و شرکت های وابسته به آن در چین سرمایه گذاری کرده است. بنا بر گزارش انستیتو اقتصادی بلومبرگ برای تولید انرژی های تجدید پذیر این سرمایه گذاری کلان، رتبه ی اول چین در زمینه ی تولید انرژی پاک ملی در سال ۲۰۱۵ را نیز تثبیت کرده است.   بیشتر بخوانید: آلمان در مبادلات اقتصادی خود از چین پیشی می گیرد  تیم باکلی، رئیس  با اشاره به این که دونالد ترامپ، رئیس جمهور آینده ی آمریکا اعلام کرده در آینده بیشتر در بخش تولید انرژی فسیلی و استخراج ذغال سنگ سرمایه گذاری خواهد کرد، در این رابطه می گوید: «فاصله ی آمریکا با چین به عنوان کشوری که مقام دوم را در این بخش دارد، هر سال بیشتر می شود.»  فرصت های شغلی  بنا بر ارزیابی آژانس بین المللی انرژی سرمایه گذاران چینی در سال ۲۰۱۶ نزدیک به ۳ میلیون و ۵۰ هزار فرصت شغلی در این بخش ایجاد کرده اند. این امر در مقایسه با ۸ میلیون و یک صد هزار کارگر و کارمندی که به  طور کلی در سطح جهانی در این بخش استخدام شده اند، از اهمیت زیادی برخوردار است. آمریکا در این سال موفق شد، تنها ۸۰۰ هزار فرصت شغلی ایجاد کند. بنا بر طرح ایجاد اشتغال ادارات کاریابی چین، قرار است شمار شاغلان این بخش تا سال ۲۰۲۰ به ۱۳ میلیون نفر برسد.  بیشتر بخوانید: چین در راه تبدیل به قدرتی جهانی در ساخت هواپیما  کارشناسان می گویند، برتری چشمگیر چین در زمینه ی تولید انرژی های پاک در حال حاضر رقابت با آن را برای کشورهای پیشگامی مانند آمریکا و آلمان بسیار دشوار کرده است.در پایگاه‌های اینترنتی برای لاغری بیش از اندازه که ناشی از یک بیماری عصبی است به عنوان ایده‌آل زیبایی تبلیغ می‌شود. در این میان توئیگی، مانکن لاغر سال‌های ۱۹۶۰ هم که سایز صفر را مد کرد، جایی برای عرض اندام ندارد.شبکه های اجتماعی و پایگاه های اینترنتی، نقش مهمی در تعیین معیارهای زیبایی جوانان بازی می کنند. تصویری که این رسانه ها به عنوان هیکل ایده آل ارائه می دهند، همیشه با اصول تغذیه سالم و مفید هم خوان نیست. برعکس پایگاه هایی مانند  یا   با تشویق جوانان به کم خوری و گرفتن رژیم های سخت، کاربران خود را به مرز مرگ ناشی از گرسنگی سوق می دهند.  آنا در این عبارت مخفف بیماری آنورکسیا نروزا یا بی اشتهایی عصبی است و دومین عبارت هم از دو واژه انگلیسی لاغری و الهام تشکیل شده است. کسانی که در این پایگاه ها گردهم آمده اند، برای بیماری بی اشتهایی عصبی به عنوان راه و رسم غالب در زندگی تبلیغ می کنند.  بیشتر بخوانید: زنانی که در اینستاگرام لاغر می شوند  اغلب نوشته ها با عنوان هایی مانند خانم های لاغر عزیز شروع می شود و با شعارهایی نظیر مقاوم باش و به نخوردن و گرسنگی  ادامه بده پایان می گیرد. کاربرانی که در اتاق گفت وگوی  گردهم می آیند، گه گاه برای خود هدفی هم تعیین می کنند: از جمله این که مثلا برای مدتی در روز تنها ۸۰۰ گرم کالری به بدن خود برسانند. یکی از شعارهای این پایگاه که کاربران باید آن را سرمشق خود قرار دهند، این است: «لاغر بودن، مهم تر از سالم  بودن است.»   زیبایی اسکلتی   در پایگاه های یادشده در اینستاگرام یا شبکه های فیسبوک و توئیتر اغلب عکس هایی منتشر می شوند که کاربران، اعضای بدن خود را که در اثر گرسنگی تغییر شکل داده اند (استخوان های ترقوه، لگن و دنده های بیرون زده) با افتخار به تماشا می گذارند و دیگران را تشویق می کنند که از آنان پیروی کنند.    البته اینستاگرام چندی است که انتشار این گونه عکس ها را ممنوع اعلام کرده و می کوشد تصاویری از این دست را که پست شده اند، پاک کند. با اینحال بسیاری از کاربران مبتلا به بی اشتهایی عصبی راه هایی می یابند که سلفی های بدن مرتاض گونه و اسکلتی خود را برای دیگران بفرستند.   عمق گودی استخوان ترقوه  به نوشته اشپیگل آنلاین، کاربران از این راه ها تحت فشار قرار می گیرند و حاضر می شوند تا مرز مرگ ناشی از گرسنگی پیش بروند تا بتوانند در مسابقه های زیبایی که هر ساله هدف و شعار ویژه ای دارند، شرکت کنند. به عنوان مثال، شعار مسابقه چندسال پیش این بود: عمق گودی استخوان ترقوه چه کسی بیشتر است؟ برای اندازه گیری این عمق، تعداد سکه های ۲۰ سنتی جا گرفته در گودی استخوان ترقوه شرکت کنندگان شمرده شد. در مسابقه کمر چه کسی باریک تر است کاربری برنده شد که توانست با یک ورق کاغذ   دور کمر خود را اندازه بگیرد.  بیشتر بخوانید: فرانسه حضور مانکن های بسیار لاغر در صحنه  مد را ممنوع کرد  داستان جدی است  کارشناسان می گویند که بی اشتهایی عصبی، یک اختلال تغذیه ای است که باعث می شود افراد در مورد وزن خود و غذایی که می خورند، وسواس فکری پیدا کنند. این افراد می کوشند با تحمل گرسنگی شدید یا انجام تمرین های ورزشی از وزن طبیعی خود بکاهند. به این ترتیب نسبت سن و قد و وزن آنان درهم می ریزد و خطر مرگ تهدیدشان می کند. بنا به توصیه کارشناسان، بهتر است بیماران بی اشتهایی را به جای تشویق به محرومیت غذایی بیشتر، به مراجعه به روانشناس ترغیب کرد.یوزپلنگ‌، سریع‌ترین حیوان روی ‌زمین، به گواه دوستدارانش ترکیبی از سرعت و شکوه است. یک پژوهش تازه خبر می‌دهد که تنها ۷۱۰۰ قلاده یوزپلنگ وحشی در طبیعت باقی مانده‌اند. یوزپلنگ ایرانی سال‌هاست که با خطر جدی انقراض روبروست.بر اساس پژوهشی که اخیرا منتشر شد، در حال حاضر تنها ۷۱۰۰ قلاده یوزپلنگ وحشی در طبیعت باقی مانده اند و انواع زیرگونه های این حیوان در حالی با خطر انقراض روبرو هستند که هیچ اقدام جدی برای جلوگیری از این وضعیت در پیش گرفته نشده است.  یوزپلنگ ها که سریعترین حیوانات روی زمین به شمار می روند، در سال های اخیر به دلیل از میان رفتن زیستگاه های طبیعی شان با کاهش شدید جمعیت روبرو شده اند. در صد سال گذشته شمار یوزپلنگ ها در جهان نزدیک به ۱۰۰ هزار قلاده کاهش یافته است.  به استناد پژوهش یاد شده با افزایش جمعیت انسانی، یوزپلنگ ها تقریبا ۹۰ درصد از زیستگاه های طبیعی خود را از دست داده اند. همین امر موجب شده تا آنها هدف تیراندازی کشاورزانی قرار بگیرند که قصد محافظت از دام هایشان را دارند یا اینکه به طور تصادفی به دام تله هایی بیفتند که در بیشه ها برای شکار حیوانات به قصد استفاده از گوشت آنان کار گذاشته شده اند.  تجارت غیرقانونی توله های یوزپلنگ نیز یکی دیگر از عوامل مهم تهدید کننده زندگی این حیوانات بوده است. این توله ها غالبا به کشورهای عربی حاشیه خلیج فارس قاچاق می شوند تا در آنجا موجبات سرگرمی را فراهم آورند.  به گفته ریتا گرون والد از مرکز پژوهشی   در آفریقای جنوبی، در میان گونه های بزرگ حیوانات در معرض خطر، یوزپلنگ ها اغلب فراموش می شوند در حالی که آمار نشان دهنده کاهش تعداد آنان بسیار ترسناک است.  گرون والد به خبرگزاری فرانسه می گوید: «در یک یا دو نسل آینده جمعیت یوزپلنگ های وحشی احتمالا از میان می رود. ما باید به مردم در مدارس، انجمن ها و سازمان های شکار و جوامع محروم در این مورد آموزش دهیم.»  دشواری های زندگی در محیطی حفاظت شده  یوزپلنگ ها به طور طبیعی توانایی زیادی برای وفق دادن خود با زندگی در مناطق زیستی حفاظت شده ندارند زیرا آنها ذاتا عادت به طی مسافت های طولانی دارند. کمبود شکار و از دست دادن توله هایشان نیز که طعمه شکار عقاب ها، شیرها و کفتارها می شوند، از دیگر عواملی است که انطباق با زندگی در مناطق حفاظت شده را برای این حیوانات تیزپا دشوار می کند.  در مطالعه پژوهشی اخیر که در نشریه تخصصی آمریکایی        به چاپ رسید، به جزئیات زندگی یوزپلنگ ها در خارج از مناطق حفاظت شده اشاره شده است.  لوری مارکر، یکی از نویسندگان این پژوهش، به خبرگزاری فرانسه می گوید: «ما باید برنامه هایی را تدوین کنیم که به واسطه آن یوزپلنگ ها قادر به بقا در کنار انسان ها باشند.»  بهبود روش های مدیریت گله داری برای کاهش کشتار جمعی یوزپلنگ ها توسط کشاورزان در نامیبیا و تشویق برای استفاده از سگ های گله آناتولی که به طور دائم با گله زندگی می کنند، از جمله راه هایی هستند که این کارشناس برای جلوگیری از انقراض یوزپلنگ ها پیشنهاد می دهد.  یوزپلنگ ها به طور طبیعی تمایلی به حمله کردن به سگ های آناتولی ندارند و با مشاهده آنها برای شکار به بیشه  ها باز می گردند.  به گفته لوری مارکر که سال ها تجربه مطالعه در مورد زندگی یوزپلنگ ها را دارد این حیوانات ترکیبی از سرعت و شکوه هستند و از دست دادن زیرگونه های یوزپلنگ در حیات وحش می تواند ضربه ای غیرقابل تصور باشد.  نامه به روحانی برای نجات یوزپلنگ ایرانی  یوزپلنگ آسیایی که با نام یوزپلنگ ایرانی نیز شناخته می شود، یکی از دو زیرگونه اصلی یوزپلنگ است که با خطر جدی انقراض روبروست. برآورد می شود که در آسیا کمتر از ۵۰ قلاده یوزپلنگ در ایران زندگی می کنند.  در سال های گذشته تلاش هایی نیز برای حفظ این گونه کمیاب در کشور صورت گرفت؛ از جمله چاپ تصویر یوزپلنگ ایرانی روی پیراهن های تیم ملی فوتبال اما با این حال این اقدامات از خطر فزاینده انقراض این حیوانات کم نظیر نکاسته است.  انجمن یوزپلنگ ایرانی شهریورماه امسال همزمان با دهمین گرامیداشت روز ملی یوزپلنگ ایرانی کمپینی را تحت عنوان نامه نجات به راه انداخت. در چارچوب این کارزار طوماری به امضای حدود ده هزار تن رسید که در آن خواستار بهبود وضعیت موجود برای یوزپلنگان ایرانی و اقدام سریع دولت در جهت نجات این گونه ارزشمند شده بودند.  به گزارش این انجمن طومار یادشده آذرماه به دفتر حسن روحانی، رئیس جمهور ایران، تحویل داده شد.  علی تیموری، مدیرکل حفاظت و مدیریت شکار سازمان محیط زیست، در همایشی که آذرماه امسال برگزار شد، از ابلاغ برنامه ای برای حفاظت از یوزپلنگ و پلنگ ایرانی به تمامی استان ها خبر داد.سقوط ارزش لیر ترکیه همچنان ادامه دارد. ارزش پول رایج ترکیه از زمان کودتای ناموفق در این کشور در ژوئیه ۲۰۱۶ حدود ۳۰ درصد کاهش یافته است. خروج سرمایه از ترکیه نیز به شدت ادامه دارد.ارزش لیر ترکیه در پی ناامنی های سیاسی و ترورهای متعدد در این کشور به شکل بی سابقه ای سقوط کرده و سرمایه داران سرمایه های خود را به سرعت از این کشور خارج می کنند. در چنین شرایطی ناباوری در قبول اجرای برنامه های عظیم اقتصادی رجب طیب اردوغان، رئیس جمهوری ترکیه، افزایش می یابد.  بانک مرکزی ترکیه مستاصل است. این بانک در ابتدا کوشید با فروش دلار توسط بانک های این کشور جلوی سقوط لیر ترکیه را بگیرد، اما آن گونه که تاتا رُزه، یکی از کارشناسان کومرتس بانک آلمان می گوید این راهکاری نادقیق و ناکافی برای مبارزه با سقوط ارزش لیر ترکیه بود.  ارزش لیر ترکیه از آغاز سال ۲۰۱۷ همچنان به سقوط خود ادامه می دهد. سقوط دودرصدی ارزش لیر در یک روز دیگر امری استثنایی نیست. روز چهار شنبه (۲۲دی  ۱۱ ژانویه) ارزش لیر به پایین ترین سطح در تاریخ خود رسید.  در حال حاضر شهروندان ترکیه برای دریافت یک یورو باید چهار لیر بپردازند. در تابستان گذشته اما ارزش یک یورو برابر با سه لیر ترکیه بود. این اوضاع در شرایطی است که امیدی به تثبیت نرخ ارز در ترکیه وجود ندارد.  مانوئل شیم، کارشناس لاندس بانک ایالت بایرن آلمان در این باره می گوید: «نشانی از تثبیت یا بالاتر رفتن ارزش لیر ترکیه وجود ندارد.» این کارشناس در ادامه پیش بینی کرد که سرمایه گذاران در سال جاری میلادی نیز علاقه چندانی به لیر ترکیه نشان ندهند.  نگرانی ها از قدرت بیش از حد اردوغان  لیر ترکیه گرچه پس از کودتای ناکام نظامیان همواره زیر فشار بود، اما اکنون نگرانی ها در ارتباط با تحولات سیاسی در ترکیه افزایش چشمگیری یافته و خروج سرمایه از این کشور را تشدید کرده  است.  در حال حاضر پارلمان ترکیه پیش نویس طرح اصلاحی اصلاحات در قانون اساسی را برای گسترش اختیارات قانونی رئیس جمهوری بررسی می کند. طبق پیش نویس طرح اصلاحی، اختیارات رئیس جمهوری گسترش می یابد و پست نخست وزیر در این کشور به کلی حذف می شود.     طرح اصلاحی همچنین مقرر می دارد که رئیس جمهوری بر بسیاری از ارگان ها و نهادها، از جمله بر نیروهای مسلح مسلط باشد، به گونه ای که بتواند درباره تمام مقامات بلند ارتشی تصمیم بگیرد و رؤسای دانشگاه های کشور نیز قرار است با حکم رئیس جمهور منصوب شوند.  مطابق طرح اصلاحی نیمی از رؤسای دادگاه های عالی توسط رئیس جمهور و نیمی دیگر توسط پارلمان تعیین می شوند. رئیس جمهوری حق خواهد داشت به احزاب سیاسی بپیوندد و به این ترتیب رجب طیب اردوغان می تواند رهبری حزب محافظه کار عدالت و توسعه را به شکل رسمی به عهده بگیرد.  بیشتر بخوانید: پارلمان ترکیه اصلاحات در قانون اساسی را بررسی می کند  بسیاری از مخالفان دولت در ترکیه نگران تصویب طرح اصلاحی اصلاحات در قانون اساسی برای گسترش اختیارات قانونی رئیس جمهوری هستند و هشدار می دهند که با تصویب این طرح و قدرت بیش از حد رئیس جمهوری، دیکتاتوری در ترکیه نهادینه خواهد شد.  سرمایه گذاران در ترکیه نگران قدرت گرفتن بیش از حد رئیس جمهوری در این کشور هستند؛ رئیس جمهوری که اجازه داشته باشد نظر شخصی خود را در موردهای مختلف اعمال کند.  اقتصاد بحران زده  اقتصاد ترکیه در سه ماهه سوم سال ۲۰۱۶ برای نخستین بار پس از سال ۲۰۰۹ بحرانی شده است. شاخص های رونق اقتصادی در این کشور قرمز اعلام شده اند و بخصوص بخش کلیدی گردشگری در ترکیه دچار مشکلات متعددی است.­  اینک یکی از مهم ترین کشورهایی که آلمانی ها با علاقه تعطیلات خود را آنجا سپری می کردند، به خاطر حملات تروریستی در ترکیه با کمبود گردشگر مواجه است. بسیاری از هتل های ترکیه خالی شده اند. رشد اقتصادی کاهش یافته و دولت ترکیه پیش بینی می کند که نرخ رشد از پنج درصد به ۴۴ درصد کاهش یابد.خبر پرداخت جریمه از سوی شرکت فولکس واگن در آمریکا قطعی شده است. این جریمه بر ۳  ۴ میلیارد دلار بالغ می‌شود. موضوع پرداخت جریمه از سوی این شرکت خودروسازی در ارتباط با رسوایی تقلب در تست آلودگی اما تمامی ندارد.وزارت دادگستری آمریکا اعلام کرد که شرکت فولکس واگن باید ۴ میلیارد و ۳۰۰ میلیون دلار در ارتباط با رسوایی تقلب در تست آلودگی هوا توسط خودروهای دیزلی این شرکت جریمه پرداخت کند. از آن گذشته پرونده هایی علیه شش مدیر شرکت فولکس واگن نیز به جریان افتاده است.  این همه جریمه ای نیست که شرکت فولکس واگن در ارتباط با پرونده رسوایی تقلب در تست آلودگی خودروهای دیزلی موظف به پرداخت آن شده است.  پرداخت خسارت به مشتریان  شکایت بسیاری از مشتریان شرکت خودروسازی فولکس واگن در آمریکا در دست بررسی است. پیش بینی می شود که پرداخت جریمه به افرادی که خودروهای دیزلی این شرکت را خریداری کرده اند، بیش از ۱۷ میلیارد دلار دیگر هزینه به فولکس واگن تحمیل کند.  بیشتر بخوانید: رسوایی جدید خودروسازان آلمانی  شرکت فولکس واگن ابتدا همه اتهامات مربوط به دست کاری در تست آلودگی هوای خودروهای دیزلی خود را رد کرده بود.  در سپتامبر سال ۲۰۱۵ میلادی شرکت فولکس واگن به تقلب در تست آلودگی خودروهای گازوئیلی خود اعتراف کرد؛ اعترافی که شکایات بسیاری را از سوی دادستانی کل آمریکا و بسیاری از مشتریان این شرکت در پی داشت. حال شرکت فولکس واگن باید به صدها هزار نفر در آمریکا خسارت پرداخت کند.  از آن گذشته، شرکت فولکس واگن متهم شده که قانون هوای پاکیزه ایالات متحده آمریکا را نقض کرده است. دادستان کل آمریکا، لورتا لینچ درباره تعیین این جریمه برای شرکت فولکس واگن گفته است که این اقدامات نشان از حمایت ما از مصرف کنندگان در آمریکا دارد. او تاکید کرده که کار بررسی پرونده تقلب تست آلودگی شرکت فولکس واگن با پرداخت این جریمه به پایان نمی رسد.ایران نخستین هواپیمای جدید خود را پس از ۳۷ سال در روزهای آینده مستقیماً از شرکت ایرباس دریافت می‌کند. به گفته یک مقام ایرانی این هواپیما به نام شرکت ایران‌ایر به ثبت رسیده و قرار است که در هامبورگ تحویل گرفته شود.بنا به گزارش خبرگزاری رویترز نخستین هواپیمای ایرباس مستقیماً به شرکت هوایی ایران ایر تا آخر این هفته تحویل داده می شود. بنا به این گزارش هواپیمای ایرباس آ ۳۲۱  در محل مونتاژ نهایی آن درفینکن وردر شهر هامبورگ آلمان مزین به پرچم ایران و نام و آرم ایران ایر آماده تحویل است و نقل و انتقال نهایی آن در روزهای آتی صورت می گیرد.  بیشتر بخوانید:تحویل هواپیماهای ایرباس و ای تی آر به ایران در سال ۲۰۱۷  بدین ترتیب ایران پس از ۳۷ سال نخستین هواپیمای جدید خود را مستقیماً از شرکت ایرباس دریافت خواهد کرد. قرارداد خرید هواپیماهای جدید از شرکت ایرباس پس از توافق اتمی میان ایران و گروه ۱+۵ ممکن شد. بر اساس این توافق برخی از تحریم های ایران از جمله منع خرید هواپیماهای جدید لغو شدند.  بنا به گزارش رویترز و با استناد به گفته سخنگوی شرکت ایرباس بازرسی و معاینه فنی و پروازی از این هواپیما میان ایرباس و ایران ایر به پایان رسیده است.  سازمان هواپیمایی ایران نیز تایید کرده که نخستین هواپیمای ایرباس برای شرکت ایران ایر خریداری و به نام این شرکت ثبت شده است. این نخستین هواپیما از مجموعه ۲۰۰ فروند هواپیمایی است که به گفته منابع ایرانی قرار است از شرکت های هواپیماسازی در غرب خریداری شوند.  رضا جعفرزاده، سخنگوی سازمان هواپیمایی ایران در گفت وگویی تلفنی با رویترز در روز یک شنبه (۸ ژانویه) تایید کرد که تحویل قطعی این هواپیما تا آخر این هفته نهایی می شود.  برگزاری مراسم رسمی برای نخستین هواپیما  بنا به گزارش رویترز این هواپیما قابلیت حمل ۱۸۶ تا ۲۰۰ مسافر را دارد. این هواپیما از سری مدل هواپیمای ۳۲۰ شرکت ایرباس است که یکی از پرفروش ترین مدل های ایرباس به شمار می آید.  نخستین بار هواپیمای ایرباس ۳۲۰ در سال ۱۹۸۷ به پرواز درآمد و از آن زمان تا ماه مه ۲۰۱۶ شرکت ایرباس حدود ۱۲۵۶۵ سفارش برای ساخت این هواپیما دریافت کرده است.  طول مدل  آ ۳۲۱ حدود هفت متر بیش از ۳۲۰ است و کشیده تر به نظر می رسد. این هواپیما در سال ۱۹۹۳ نخستین پرواز خود را تجربه کرد. محل مونتاژ نهایی این هواپیما در فینکن وردر هامبورگ است. کارخانه اصلی شرکت ایرباس در شهر تولوز فرانسه قرار دارد.  تنها شرکت ایران  ایر حدود ۱۰۰ هواپیمای مسافربری به شرکت ایرباس و حدود ۸۰ هواپیما به شرکت آمریکایی بوئینگ سفارش داده است.  بیشتر بخوانید: ایران پس از بوئینگ، در آستانه امضا قرارداد با ایرباس  شرکت بوئینگ نیز در سال گذشته موافقت کرد ۲۹ هواپیما را به صورت لیزینگ در اختیار ایران بگذارد.  فرهاد پرورش، مدیرعامل ایران ایر نیز گفته است که مراسم رسمی برای ورود این هواپیما به ناوگان هوایی این شرکت در همین هفته در تهران برگزار می شود.ستاد مبارزه با قاچاق گفته است که محموله بزرگی از تجهیزات خاص رایانه‌ای کشف کرده. تعدادی از سرورهای پرقدرت این محموله تنها در مصارف خاصی استفاده می‌شوند. از افراد یا نهادهای واردکننده اطلاعی داده نشده است.در تهران ۵ کانتینر حاوی تجهیزات خاص رایانه ای و تصویربرداری کشف شده است که برای مصارف خاصی همچون پشتیبانی سامانه های بزرگ مورد استفاده قرار می گیرند.  قاسم خورشیدی، سخنگوی ستاد مبارزه با قاچاق کالا و ارز، در گفت وگو با خبرنگار خبرگزاری تسنیم، از کشف این محموله خبر داده است.  گفته می شود که محموله از یکی از گمرکات مرزی مورد رصد نامحسوس مأموران قرار گرفته و عصر روز چهارشنبه ۱۵ دی ماه توسط مأموران مبارزه با قاچاق ضبط شده است.  در همین رابطه ۲ مالک این محموله شناسایی شده اند اما درباره هویت آنها اطلاعاتی داده نشده است.  به گفته سخنگوی ستاد مبارزه با قاچاق کالا و ارز این محموله با اظهارنامه ساختگی وارد ایران شده اما گفته نمی شود که توسط کدام افراد یا نهادهایی وارد ایران شده است.  در ادامه خبر گفته می شود که مأموران وزارت اطلاعات جمهوری اسلامی در این محموله مقادیر بسیاری مینی کامپیوتر و دوربین های تصویربرداری سینمایی کشف کرده اند.  به گفته همین مقام مسئول: «سرورهای عظیم کشف شده در این محموله به قدری پرقدرت هستند که گفته می شود برای مصارف خاص همچون پشتیبانی سامانه های بزرگ از جمله سامانه های بانکی پرترافیک استفاده می شود.»  بیشتر بخوانید: کشف هزاران لپ تاپ و موبایل قاچاق در سه شهر ایران  بنا به این گزارش برآوردهای اولیه از ارزش ریالی کالاهای صورت برداری شده، بالغ بر ۳۰۰ میلیارد ریال را نشان می دهد.همزمان در سه شهر ایران محموله‌های بزرگ وسایل الکترونیکی قاچاق کشف و ضبط شد. گفته می‌شود شرکت عرضه‌کننده تلفن‌های آیفون سالانه بیش از ۱۲ هزار تلفن را قاچاقی وارد ایران می‌کرده است.دادخدا سالاری، دادستان عمومی و انقلاب مرکز استان کرمان سه شنبه، ۱۴ دی ماه از کشف و انهدام یک شبکه بزرگ قاچاق تلفن همراه در این استان خبر داد.  خبرگزاری میزان، وابسته به قوه قضائیه، از قول سالاری نوشت، چهار نفر از اعضای اصلی این شبکه دستگیر و از آنها تاکنون سه هزار دستگاه انواع تلفن همراه کشف و توقیف شده است.  این مقام قضائی گفت: «ماموران اداره کل اطلاعات استان کرمان پس از چندین ماه کار اطلاعاتی و عملیاتی دقیق بر روی یکی از باندهای بزرگ و گسترده شبکه ورود و توزیع  گوشی های قاچاق در داخل کشور که به صورت سازمان یافته این اقلام را از خارج از کشور وارد و در داخل توزیع می کردند موفق شدند اعضای اصلی و محوری این باند را که در حال دپو و حمل کالاهای قاچاق بودند دستگیر کنند ومحموله های قاچاق قبل از پخش کشف و توقیف شد.»  بیشتر بخوانید: کشف بزرگترین محموله قاچاق پس از انقلاب در هرمزگان  دو محموله تلفن همراه قاچاق  دادستان کرمان می گوید که اعضای این شبکه از طریق حواله های صادر شده از سوی صرافی ها ارز را به کشورهای حوزه خلیج فارس منتقل و پس از خرید تلفن های همراه آنها را قاچاقی وارد کشور می کردند.  او افزود که با توجه به گستردگی فعالیت این باند، چندین حساب بانکی به نام افراد دستگیر شده کشف و میلیاردها تومان موجودی آنها توقیف شده است.  همزمان، فرمانده انتظامی استان کرمانشاه از کشف یک محموله جاسازی شده گوشی های تلفن همراه قاچاق در شهرستان جوانرود خبر داده است.  سردار منوچهر امان اللهی به پایگاه خبری پلیس گفته، بر پایه اطلاعاتی که به ماموران اداره مبارزه با قاچاق کالا و ارز رسید فردی که اخیرا یک محموله تلفن های همراه قاچاق را از کردهای عراقی خریده و به طور غیرقانونی وارد کشور کرده شناسایی و بازداشت شد.  او می گوید از فرد بازداشت شده ۲۹۷ تلفن همراه قاچاق کشف شده که در یک خودرو سواری جاسازی و قرار بوده به استان های مرکزی منتقل شوند.  بیشتر بخوانید: ۷۰ درصد پوشاک خارجی بازار ایران قاچاقی وارد می شود  کشف ۲۱۴۴ لپ تاپ قاچاق  خبرگزاری دولتی ایرنا نیز روز سه شنبه گزارش داد که نیروی انتظامی استان چهارمحال و بختیاری موفق به کشف ۲ هزار و ۱۴۴ دستگاه لپ تاپ قاچاق در محور ترانزیتی لردگان به بروجن شده اند.  به گفته ی سردار غلام عباس غلام زاده، فرمانده انتظامی چهارمحال و بختیاری، راننده خودروی حامل این محموله و مالکان این کالاهای قاچاق که ارزش آنها ۶ میلیارد تومان برآورد شده بازداشت شده اند.  محور ترانزیتی لردگان به بروجن از مهمترین محورهای ترانزیت کالا از جنوب به شمال است و امسال میزان کالای کشف شده قاچاق در این محور به ۳۸ میلیارد تومان می رسد.  گرچه از مرزهای غربی ایران نیز میزان قابل توجهی کالای قاچاق وارد ایران می شود، بندرگاه های جنوب همچنان مسیرهای اصلی ورود کالای قاچاق، به ویژه دستگاه های الکترونیکی به کشور محسوب می شوند.  این مسئله را اظهارات مدیر خدمات پس از فروش شرکتی که در زمینه فروش تلفن های همراه آیفون با برند تجاری اپل فعالیت می کرده تائید می کند.  بیشتر بخوانید: گوشی آیفون در ایران پیش از جمع آوری گران شد  بازار ایران در تسخیر تلفن های همراه قاچاق  این فرد که نامش فاش نشده ۱۳ دی ماه در گفت وگو با خبرگزاری ایسنا جنبه هایی از پشت پرده قاچاق هزاران گوشی آیفون توسط شرکت یاد شده را افشا کرد.  او می گوید این شرکت از سال ۱۳۹۲ خود را به عنوان نماینده رسمی شرکت اپل معرفی کرد، در حالی که تا کنون مجوز نمایندگی رسمی اپل در ایران صادر نشده است.  این فرد گفته است: «این شرکت ابتدا سایتی را راه اندازی کرد که مجوزهای قانونی لازم را نداشت و پس از آن مجبور شد سایت مربوطه را از دسترس خارج کند و سالانه به طور متوسط ۱۲ تا ۱۳ هزار دستگاه گوشی آیفون به صورت قاچاق توسط این شرکت وارد می شد.»  به گزارش ایسنا این منبع مطلع گفت: «تلفن های همراه قاچاق مورد اشاره به دوبی می آمد و پس از آن از طریق لنج در بنادری از جمله بندر لنگه تحویل داده می شد. پس از آن بار قاچاق وارداتی به کرج می آمد و توسط باربرها به پاساژ علاالدین تهران می رسید.»  میزان ورود کالای قاچاق به ایران سالانه تا ۲۵ میلیارد دلار اعلام شده است. به گزارش سازمان تعزیرات حکومتی در سال گذشته از ۲۰ تا ۲۵ میلیارد دلار کالای قاچاق ورودی به ایران سهم تلفن های همراه حدود سه میلیارد دلار بوده است.  مهدی ابویی معاون سابق ستاد مرکزی مبارزه با قاچاق کالا و ارز فرودین امسال به خبرگزاری دانشجویی ایران (ایسنا) گفته بود در سال ۱۳۹۲ حدود ۴۰ درصد تلفن های همراه بازار ایران از طریق قاچاق وارد شده بود و این حجم اکنون به ۹۰ درصد رسیده است.مناقشه ۸ ۱ میلیارد دلاری ایران و ترکمنستان بار دیگر سبب توقف صادرات گاز به ایران شد. تحویل گاز ترکمنستان به ایران در سال ۱۳۸۶ هم قطع شده بود. ایران در آن زمان با افزایش ۹ برابری قیمت گاز موافقت کرد.شرکت ملی گاز ایران روز یکشنبه (اول ژانویه ۱۲ دی) با انتشار بیانیه ای اعلام کرد که جریان گاز وارداتی از ترکمنستان به دلیل کارشکنی شرکت ترکمن قطع شده است. آن طور که در بیانیه آمده، موضوع بر سر پرداخت بدهی طرف ایرانی به شرکت ترکمن گاز است. بر اساس قراردادی که از ٢٠ سال پیش بین شرکت ملی گاز ایران و شرکت ترکمن گاز امضا شده، بخشی از گاز مصرفی مناطق شمالی ایران با واردات از ترکمنستان تأمین می شود.  ترکمنستان در سال ۱۳۸۶ هم تحویل گاز به ایران را متوقف کرده بود. در آن زمان دو طرف بر سر افزایش ۹ برابری قیمت گاز (از ۴۰ به ۳۶۰ دلار در هر هزار متر مکعب) توافق کردند.  در سال های اخیر در فصل سرما هم به دلیل افزایش مصرف خانگی و هم به دلیل افت فشار گاز، گازرسانی به نیروگاه های برق با مشکل روبه رو می شد؛ موضوعی که به خاموشی برق می انجامید. شرکت ملی گاز ایران می گوید تولید گاز در سه سال گذشته به حدی افزایش یافته که گاز وارداتی تنها ۵ ۱ درصد از گاز مورد نیاز را تأمین می کرده و صرفا با صرفه جویی در نیروگاه ها، صنایع و بخش خانگی در فصل زمستان می توان آن را جبران نمود.  مناقشه ای ۸ ۱ میلیارد دلاری  در بیانیه شرکت ملی گاز ایران آمده که در طول سه سال گذشته پول گاز وارداتی به ترکمن گاز پرداخت شده و همزمان مذاکراتی بر سر شیوه بازپرداخت بدهی ها در جریان بوده است؛ «اما شرکت ترکمن گاز به طور ناگهانی و خارج از توافق به عمل آمده به صورت غیر منطقی و در اقدامی مغایر با چارچوب قرارداد بار دیگر با آغاز فصل سرما با این ادعا که باید مبلغ مورد مناقشه و اختلاف را به سرعت دریافت کند، از صبح امروز [یکشنبه] اقدام به قطع گاز ارسالی به ایران کرده است».  خبرگزاری رسمی جمهوری اسلامی (ایرنا) مبلغ بدهی گازی شرکت ملی گاز ایران به ترکمن گاز ترکمنستان را مربوط به سال های ۱۳۸۶ و ۱۳۸۷ می داند که البته از قرار معلوم تهران آن را قبول ندارد و خواستار ارجاع موضوع به داوری بین المللی شده است.  دولت محمود احمدی نژاد در واکنش به قطع گاز در سال ۱۳۸۶ با افزایش مبلغ گاز موافقت کرده و بر این اساس بدهی ای حدود ۸ ۱ میلیارد دلاری به حساب ایران نوشته شده است. به نوشته ی ایرنا، تشدید تحریم ها و قطع مراودات بانکی در سال های اخیر روند پرداخت بدهی یادشده را با مشکل روبه رو کرده بود.  خبر قطع گاز وارداتی از ترکمنستان در حالی منتشر می شود که در هفته های اخیر موضوع اختلاف دو طرف بار دیگر مطرح شده بود. در نهایت اعلام شد که روز چهارشنبه هیئتی ایرانی برای مذاکره به ترکمنستان رفته است. مدیرعامل شرکت ملی گاز ایران یک روز پیش از قطع گاز (شنبه) و پس از بازگشت از عشق آباد (پایتخت ترکمنستان) گفته بود: «قرارداد واردات گاز از ترکمنستان به ایران همچنان تا پنج سال آینده برقرار خواهد بود و هر دو کشور متعهد به اجرای کامل آن هستند». حمیدرضا عراقی گفته بود که موارد اختلافی قرار است در دو ماه آینده در کمیته های مشترک بررسی و نتیجه نهایی برای تصمیم گیری اعلام شود.برابر تازه گزارش مرکز آمار میزان بیکاری در تابستان امسال به نسبت سال پیش نزدیک دو درصد افزایش یافته است. مشاور اقتصادی رئیس جمهور می‌گوید این بیکاری ریشه در عملکرد دولت قبلی دارد.وضعیت اشتغال در تابستان سال ۹۵ موضوع یکی از تازه ترین گزارش های مرکز آمار ایران است که خلاصه آن سه شنبه، هفتم دی ماه در برخی رسانه های داخلی انتشار یافت.  بر اساس این گزارش میزان بیکاری که در تابستان سال پیش اندکی کمتر از ۱۱ درصد بود در سه ماهه دوم امسال به ۱۲ و ۷ دهم درصد افزایش یافت.  داده های این مرکز نشان می دهد که بیکاری در نقاط شهری، میان زنان و در بین گروه سنی ۲۰ تا ۲۴ ساله بسیار بیشتر از میانگین عمومی است.  در تابستان امسال متوسط میزان مشارکت اقتصادی نزدیک به ۴۰ و نیم درصد بوده که در آن سهم مردان نزدیک به ۶۵ درصد و اشتغال زنان اندکی کمتر از ۱۶ درصد بوده است.  بیشتر بخوانید: ایجاد اشتغال در ایران نیازمند صدها هزار میلیارد تومان است  بیکاری زنان دو برابر مردان  در سه ماهه دوم سال جاری ۱۰ و ۴ دهم درصد از جمعیت فعال مردان بیکار بوده اند و میزان بیکاری در میان زنان بیش از دو برابر این رقم (۲۱ و ۸ دهم درصد) بوده است.  یافته های مرکز آمار حاکی است که بیکاری در تابستان به نسبت فصل اول سال نیز حدود ۴ دهم درصد بیشتر شده است.  مسعود نیلی، مشاور اقتصادی رئیس جمهور شب گذشته در یک برنامه تلویزیونی به بیان دیدگاه های خود درباره وضعیت اشتغال و ناکامی دولت یازدهم در کاهش موثر بیکاری پرداخت.  او رشد جمعیت در دهه ۶۰، مشکلات اقتصادی و افزایش تعداد فارغ التحصیلان دانشگاه ها را سه عامل اصلی وجود یک میلیون جوان بیکار خواند و گفت: «روند توسعه کشور همپای گسترش آموزش عالی نبوده است و نباید نسبت دانشجو به جمعیت کشور این قدر بالا باشد.»  نیلی معتقد است زمینه رشد بیکاری را باید از سه دهه پیش و در زمانی بررسی کرد که ۹ میلیون و ۳۰۰ هزار کودک و نوجوان قاعده هرم سنی جمعیت را تشکیل می دادند.  بیشتر بخوانید: بیکاری نگران کننده جوانان تحصیل کرده در ایران  رشد و تغییر ترکیب جمعیت  به نوشته روزنامه دنیای اقتصاد، مشاور اقتصادی رئیس جمهور می گوید این بخش از جمعیت یک دهه بعد به سن نوجوانی رسید به طوری که در سال ۷۵ شمار دانش آموزان ایران نزدیک به ۲۰ میلیون نفر بود و آموزش و پرورش با مشکلات زیادی روبرو شد.  این اقتصاددان می افزاید که در سال ۸۵ تعداد زیادی از این گروه سنی جذب سیستم آموزش عالی شدند و از راه یافتن به بازار کار و اشتغال بازماندند.  او خاطر نشان کرد که اقتصاد کشور می بایست سالانه ۶۵۰ هزار شغل ایجاد می کرد تا هنگامی که این گروه به سن اشتغال می رسند، کشور آمادگی پذیرش بیکاران را داشته باشد.  به باور مشاور اقتصادی رئیس جمهور، عدم اشتغال زایی متناسب با رشد جمعیت باعث شد که از سال ۸۵ جوانان تحصیل کرده بیکار به جمعیتی که در سال های قبل جذب بازار کار نشدند افزوده شد.  بیشتر بخوانید: هشدار وزیر کار درباره جهش شمار بیکاران در ایران  گلایه از منتقدان  مسعود نیلی در بخش دیگری از سخنانش با انتقاد از عملکرد دولت های نهم و دهم گفت از سال ۸۴ تا ۹۰ حدود ۸۴۵ میلیارد دلار درآمد نفتی به دست آمد اما کار خاصی برای ایجاد اشتغال انجام نشد.  او تصریح کرد که گسترش مراکز آموزش عالی در این دوره ورود جوانان متقاضی به بازار کار را به تعویق انداخت و باعث شد یک باره حدود یک میلیون فارغ التحصیل بیکار به خیل بیکاران اضافه شوند.  افزایش شمار بیکاران، دولت حسن روحانی را که اشتغال زایی یکی از شعارهای انتخاباتی اش بود با انتقاد فراوان رو برو کرده است؛ گرچه مسئولان در هر فرصتی تاکید می کنند که این امر حاصل سیاست های اشتباه دولت های قبلی است و بهبود اوضاع به زمان بیشتری نیاز دارد.    وزیر کار و امور اجتماعی، علی ربیعی مهر ماه دو سال پیش نسبت به جهش شمار بیکاران در ایران هشدار داد و تاکید کرد که اگر رشد اقتصادی به هفت درصد در سال نرسد از مهار بیکاری عاجز خواهیم بود.  منابع رسمی رشد اقتصادی در سال گذشته را حداکثر یک درصد اعلام کرده اند. امسال ظاهرا وضعیت اقتصادی بسیار بهتر شده اما شغل های ایجاد شده جوابگوی سال های رکود نیست.  اسحاق جهانگیری، معاون اول روحانی سه شنبه، هفتم دی ماه در نشستی که در وزارت صنعت، معدن و تجارت برگزار شد ضمن گلایه از منتقدان گفت: «امسال تورم به ۷ و ۲ دهم درصد در آذر ماه و رشد اقتصادی به ۶ و ۴ دهم درصد رسیده و ۷۰۰ هزار شغل ایجاد شده اما عده ای می گویند در جیب مردم تاثیر نداشته ااست.با اجرایی شدن برجام برخی از موانع بهبود روابط بازرگانی میان ایران و آلمان برطرف شده اما برای عادی‌سازی همکاری‌های دوجانبه راهی طولانی در پیش است.در نخستین روزهای سال ۲۰۱۶، پس از اجرایی شدن برنامه جامع اقدام مشترک (برجام) وزارت اقتصاد و انرژی آلمان در یک بیانیه ی مطبوعاتی ابراز خشنودی کرد که با رفع تحریم ها روابط تجاری و بانکی با ایران به حالت عادی بازگردد.  حدود ۱۲ ماه پس از انتشار این بیانیه و در روزهای پایانی سال جاری میلادی روابط بازرگانی میان دو کشور، دست کم از منظر آلمان، بهبود یافته اما تا عادی شدن بسیار فاصله دارد.  یکی از علت های این امر خوش بینی زیاد نسبت به روند برداشته شدن تحریم ها و تاثیر کوتاه مدت آن بر روابط بازرگانی و بانکی دوجانبه بوده است.  ارزیابی خوش بینانه از تحولات پس از اجرای برجام از برخی سیاستمداران نیز شنیده شده اما آگاهان و دست اندرکاران فعالیت های اقتصادی و بازرگانی دو کشور بر این باورند که برای بازگشت به وضعیت یک دهه پیش چند سالی فرصت لازم است.  بیشتر بخوانید: مشکلات تجاری ایران و آلمان با سفر گابریل هم حل نشد  وزارت اقتصاد آلمان در بیانیه یاد شده از قول زیگمار گابریل، وزیر اقتصاد و معاون صدراعظم آلمان تاکید کرده بود که این نتیجه ی اجرای برجام است که اکنون سازمان ملل، اتحادیه اروپا و آمریکا تحریم های اقتصادی و بانکی علیه جمهوری اسلامی را به شکل گسترده ای برداشته اند.  او با اذعان به این که احیای روابط اقتصادی ایران و آلمان، به ویژه در حوزه مراودات بانکی کاری زمان بر خواهد بود خاطر نشان کرد که گشایشی که با اجرای برجام رخ داده زمینه مساعدی برای گام نهادن در این مسیر را فراهم کرده است.  روزنامه فرانکفورتر الگماینه اول ماه مه سال جاری به نقل از رئیس بخش خارجی اتاق بازرگانی و صنایع آلمان، فولکر ترایر نوشت: «به رغم موانع جدی موجود برای تامین مالی صادرات به ایران، من همچنان این ارزیابی را واقع بینانه می دانم که حجم صادرات به این کشور می تواند در پنج تا هفت سال آینده به مرز ۱۰ میلیارد یورو در سال برسد.»  در سال های پایانی دولت دوم محمد خاتمی روابط اقتصادی ایران و آلمان شکوفاترین دوران خود در جمهوری اسلامی را تجربه کرد و میزان صادرات کالاهای آلمانی به ایران به مرز ۵ میلیارد دلار در سال رسید.  کاهش کم سابقه صادرات به ایران  تشدید تحریم ها در سال های آخر دولت دوم محمود احمدی نژاد بر رابطه اقتصادی ایران و آلمان نیز سایه افکند. در سال ۲۰۱۳ که دولت حسن روحانی در میانه ی آن قدرت را به دست گرفت حجم صادرات کالای آلمانی به ایران با ۲۷ درصد کاهش نسبت به سال پیش به رقم کم سابقه یک میلیارد و ۸۵۰ میلیون یورو سقوط کرد.  در سال بعد و با توجه به امیدواری هایی که نسبت به دست یابی ایران و کشورهای ۱+۵ به توافق نهایی هسته ای ایجاد شده بود صادرات کالاهای آلمانی به ایران با رشدی ۳۰ درصدی روبرو شد.  این روند در سال بعد ادامه نیافت و میزان صادرات آلمان به ایران، مطابق داده های اداره ی فدرال آمار این کشور با بیش از ۱۲ درصد کاهش به نسبت سال قبل ۲ میلیارد و ۱۰۰ میلیون یورو بیشتر نبود.  به گزارش اشپیگل آنلاین، میشائیل توکوس، رئیس اتاق بازرگانی آلمان و ایران در ماه مارس سال گذشته ابراز امیدواری کرده بود، چنانچه توافق نهایی هسته ای حاصل شود میزان صادرات آلمان به ایران می تواند به سادگی تا ۵ یا ۶ میلیارد یورو در سال افزایش یابد.  بیشتر بخوانید: خیز شرکت های آلمانی برای گسترش چشمگیر صادرات به ایران  اکنون بیش از یک سال و نیم از توافق نهایی هسته ای و نزدیک یک سال از اجرایی شدن برنامه جامع اقدام مشترک (برجام) می گذرد.  مطابق تازه ترین آمار اتاق بازرگانی آلمان و ایران، در ۹ ماه نخست امسال شرکت های آلمانی به نسبت سال گذشته ۲۱ و ۴ دهم درصد بیشتر کالا به ایران صادر کرده اند.  پیش بینی می شود با ادامه این روند تا پایان سال میزان صادرات کالاهای آلمانی به ایران از دو و نیم میلیارد یورو فراتر رود.  این رقم در قیاس با سال های تحریم قابل توجه است اما همچنان با سطح مبادلاتی که مورد انتظار فعالان اقتصادی دو کشور است فاصله ای زیاد دارد.  یکی از موانع احیای سریع روابط تجاری میان دو کشور مشکلات موجود در زمینه تامین مالی پروژه ها و تگناهای مبادلات بانکی و مالی است که هنوز کاملا بر طرف نشده اند.  نقش تحریم های غیرهسته ای آمریکا و اتحادیه اروپا که به علت هایی نظیر نقض حقوق بشر اعمال شده و همچنان پابرجا هستند نیز در این میان کم نیست.  از سوی دیگر پیروزی دونالد ترامپ در انتخابات ریاست جمهوری آمریکا که نقض برجام را یکی از سیاست های خود اعلام کرده، کمپانی ها و موسسه های مالی بزرگ را برای گسترش رابطه با ایران دچار تردید و محتاط می کند.  بیشتر بخوانید: «بازرگانان ایرانی و آلمانی گذشته را جبران کنند»  کاهش صادرات ایران به آلمان  در سال های تحریم صادرات کالا از کشورهایی مانند چین به ایران به شدت افزایش یافت. این میزان در ۹ ماهه سال جاری میلادی به رغم کاهشی ۱۶ درصدی نسبت به دوره مشابه سال پیش، مطابق اعلام گمرک چین ۱۱ و نیم میلیارد دلار بوده است.  به گزارش وزارت اقتصاد آلمان، شرکت های آلمانی در همین مدت اندکی بیش از یک میلیارد و ۷۷۰ میلیون یورو کالا به ایران صادر کرده اند.  در این بازه زمانی صادرات کالاهای ایرانی به آلمان نیز که همواره رقمی ناچیز بوده، به ۲۴۰ میلیون یورو نیز نمی رسد و نسبت به ۹ ماهه سال قبل حدود پنج درصد کاهش پیدا کرده است.  گرچه حجم صادرات آلمان به ایران با کشوری مانند چین قابل مقایسه نیست، کالاهای آلمانی برای صنعت و اقتصاد این کشور از جایگاهی ویژه برخوردارند.  بیشتر بخوانید:  طرح موضوع حقوق بشر وظیفه دشوار گابریل در سفر به تهران  اهمیت تجهیزات آلمان    مطابق ارزیابی های وزارت خارجه آلمان، حدود ۳۰ درصد از زیرساخت های صنعتی ایران بر پایه محصولات و فناروی های آلمانی شکل گرفته است.  رشد ۴۰ و ۸۰ درصدی صادرات کالاهای آلمانی به ایران در ماه های اوت و سپتامبر سال جاری نشان می دهد که روابط بازرگانی دو کشور، به همه ی دشواری ها در مسیر مورد انتظار گام برمی دارد.  شرکت های آلمانی فعال در صنایع دارویی، پتروشیمی، ماشین سازی، خودروسازی و انرژی مهم ترین شریکان اصلی تجاری ایران محسوب می شوند. صادرات ایران به آلمان بیشتر محصولات کشاورزی است.  با این همه برخی اختلاف های سیاسی میان دو کشور وجود دارد که باعث شده سفر ابتدای پائیز گابریل، وزیر اقتصاد آلمان و هیئت همراهش به تهران با موفقیت شایانی همراه نباشد.  آلمان جمهوری اسلامی را به نقض حقوق بشر متهم می کند و نفی موجودیت اسرائیل توسط این کشور را غیرقابل قبول می داند. برخی مقام های ارشد ایران طرح این گونه مسائل را دخالت در امور داخلی خود می دانند.  غلامحسین شافعی، رئیس اتاق بازرگانی، ۱۳ مهر در همایش تجاری ایران و آلمان که همزمان با حضور زگمار گابریل در تهران برگزار شد اظهاز امیدواری کرد که با رفع موانع بانکی، دو کشور به سمت توسعه روابط اقتصادی حرکت کنند و دوران جدیدی را در روابط شان رقم بزنند.  این سخنان در عین حال نشان می دهد که در ماه های پایانی سال ۲۰۱۶ هنوز زمینه ی احیای روابط بازرگانی میان ایران و آلمان، آنگونه که انتظار می رفت آماده نشده، به ویژه آنکه امنیت سرمایه گذاری در این کشور همچنان تضمین شده نیست.به گفته‌ی مدیرعامل شرکت هواپیمایی ایران‌ ایر در قرارداد با شرکت‌های ایرباس و بوئینگ بندی اضافه شده تا در صورت بازگشت احتمالی تحریم‌ها زیانی متوجه ایران نشود.فرهاد پرورش می گوید قراردادهای خرید هواپیما از شرکت های آمریکایی و اروپایی به گونه ای تنظیم شده که ایران با بازگشت احتمالی تحریم ها هیچ جریمه ای را برای هواپیماهایی که در خط تولید هستند اما امکان تحویل آنها به ایران ایر وجود ندارد نمی پردازد.  پایگاه خبری وزارت راه و شهرسازی سه شنبه (۲۷ دسامبر ۷ دی) از قول مدیرعامل شرکت هواپیمایی ایران ایر (هما) نوشت: «در قرارداد بوئینگ پیش بینی شده است که پیش پرداخت ها البته بدون بهره به ایران ایر بازگردانده شود. همچنین درباره هواپیماهایی که درخط تولید هستند و هنوز به ایران ایرتحویل داده نشده اند هم پیش بینی هایی در قرارداد شده است.»  او افزود پس دادن پیش پرداخت ها در قرارداد گنجانده شده اما اینکه چگونه این پیش پرداخت ها به ایران ایر برمی گردد هنوز جای بحث دارد.  حذف هواپیماهای پهن پیکر ایرباس  مطابق قراردادی که دوم دی ماه میان ایران ایر و شرکت هواپیماسازی ایرباس نهایی شد توافق شده که این شرکت ظرف ده سال ۱۰۰ فروند هواپیمای مسافربری به ایران تحویل دهد.  چنان که پرورش گفته ارزش اسمی قرارداد با ایرباس ۲۰ میلیارد دلار است که ۱۵ درصد آن توسط شرکت هما و ۸۵ درصد نیز از طریق فاینانس تامین می شود.  ایران ایر و ایرباس بهمن ماه سال گذشته پیش قراردادی برای معامله ۱۱۸ فروند هواپیمای مسافربری، از جمله تعدادی هواپیمای پهن پیکر امضا کردند.  در قرارداد نهایی هواپیماهای پهن پیکر ایرباس ۳۸۰ به دلیل آماده نبودن زیرساخت  های مناسب در فرودگاه های ایران از فهرست درخواست شرکت هما حذف شدند.  همچنین قرار است شرکت آمریکایی بوئینگ ۸۰ هواپیمای مسافربری به ایران ایر تحویل دهد. رقم این قرارداد ۱۶ میلیارد و ۶۰۰ میلیون دلار اعلام شده است.  شایعه تخفیف ۵۰ درصدی بوئینگ  روزنامه دنیای اقتصاد روز سه شنبه از قول اصغر فخریه کاشان، معاون وزیر راه و شهرسازی نوشت که شرکت بوئینگ پذیرفته در معامله با ایران ایر ۵۰ درصد تخفیف در نظر بگیرد. این خبر را روز گذشته خبرگزاری ایسنا منتشر کرد و علت آن کاهش سفارش شرکت های هواپیماسازی در سال های اخیر عنوان شده است.  مسئولان بوئینگ تا کنون به این ادعا واکنشی نشان نداده اند و ناظران در مورد صحت آن تردید جدی ابراز کرده اند.  برخی منابع گزارش کرده اند که احتمال می رود شرکت بوئینگ برای فروش هواپیماهای ۷۷۷ خود که قرار است تولید آن متوقف شود تخفیف هایی در نظر بگیرد. با این همه بعید است که این تخفیف نیمی از قیمت واقعی باشد.  شرکت هواپیمایی ایران ایر برای بازسازی ناوگان هوایی خود مذاکراتی نیز برای خرید ۲۰ هواپیما از شرکت فرانسوی ایتالیایی ای تی آر انجام داده که انتظار می رود قرارداد نهایی آن به زودی امضاء شود.  خطر بازگشت تحریم ها  معامله شرکت بوئینگ با ایران در آمریکا مخالفان فراوانی دارد و بسیاری از جمهوری خواهان آن را مغایر با تحریم های غیرهسته ای علیه جمهوری اسلامی ارزیابی می کنند. به رغم این، دفتر کنترل دارایی های خارجی وزارت خزانه داری آمریکا (افک) چندی پیش مجوز فروش هواپیما به ایران را صادر کرد.  این نگرانی نیز وجود دارد که پس از ورود رئیس جمهور آینده آمریکا دونالد ترامپ به کاخ سفید توافق هسته ای میان جمهوری اسلامی و کشورهای ۱+۵ نقض و تحریم های جدیدی علیه ایران وضع شود.  مدیرعامل ایران ایر در این باره گفته است: «طبق متنی که اوفک ۱۵ دسامبر منتشر کرده است تحریم های جدید عطف به ماسبق نخواهد شد و فرصتی برای تعیین تکلیف قراردادها داده می شود، حال اینکه چقدر بر این تعهدات خود پایبند باشند یک بحث جدا است.»  پرورش می گوید مطابق بندی که به قراردادها افزوده شده قرار است در صورت بازگشت تحریم ها، هر دو طرف بکوشند برای هواپیماهایی که در خط تولید هستند و هنوز به ایران ایر تحویل داده نشده اند مشتری پیدا کنند.پتر بکهوف، مامور برجسته اداره مالیات آلمان بازنشسته می‌شود. این مرد موفق شد در دوران خدمت‌اش هفت میلیارد یورو به صندوق دولت اضافه کند. با بازنشسته شدن او فعالیت تیم تحقیقات مالیاتی به رهبری او نیز قطع می‌شود.پتر بکهوف، مامور برجسته اداره فدرال مالیات آلمان، مغز متفکر اداره مالیات شهر ووپرتال آلمان بازنشسته می شود. او مردی است که با نقشه ای مشخص و چمدانی مملو از میلیون ها یورو در دست به کشورهای مختلف جهان سفر می کرد و می کوشید تا حد ممکن اطلاعاتی در باره افرادی به دست آورد که با انتقال پول خود به کشورهای دیگر به فرار مالیاتی روی آورده بودند.  پتر بکهوف بهترین کارمند والتر بوریانس، وزیر دارایی ایالت نورد راین وستفالن آلمان بود؛ کارمندی که همواره در پی فراریان مالیاتی و همچنین موسسات مالی متخلفی بود که امکان پول شویی و فرار مالیاتی را برای مشتریان پولدار خود مهیا می کردند.  مبارزه با پول شویی و فرار مالیاتی در آلمان که درآمد مالیاتی برایش بسیار پراهمیت است، مبارزه ای پایدار و بسیار جدی است. از زمانی که پتر بکهوف به خرید فهرست اسامی متخلفان مالیاتی مشغول شد، درآمد ایالت ها و دولت فدرال آلمان هفت میلیارد یورو افزایش یافته است.  اکنون این مغز متفکر اداره مالیات شهر ووپرتال آلمان با ۶۷ سال سن به کار خود پایان می دهد. او دوسال بیش از حد لازم کار کرده و قرار است در ماه مه سال آینده میلادی (۲۰۱۷) بازنشسته  شود.وزیر پیشنهادی ترامپ از بررسی مجدد برجام سخن رانده است. ترامپ برجام را معامله‌ای ابلهانه می‌داند و ایران می‌گوید برجام یک تعهد بین‌المللی است و قابل بازنگری نیست.دونالد ترامپ در کارزار انتخاباتی خود، توافق هسته ای با جمهوری اسلامی ایران را بدترین معامله کل تاریخ آمریکا خوانده و اعلام کرده بود که برچیدن برجام در شمار اولویت های دولت او خواهد بود. رکس تیلرسون، فرد پیشنهادی ترامپ برای وزارت امور خارجه آمریکا گرچه از برچیدن برجام حرفی نزده، اما گفته که آمریکا توافق هسته ای را بند به بند مجددا بررسی خواهد کرد. این اظهارات واکنش تند مقامات ایران را در پی داشته است.  برجام یک تعهد بین المللی است  کمال خرازی رئیس شورای راهبردی روابط خارجی جمهوری اسلامی ایران است. او در آستانه اولین سالگرد برجام در گفت وگو با خبرنگاران بر فواید توافق هسته ای تاکید کرده و گفته است: «برجام قطعا فوایدی داشته است اما هنوز به صورت کامل اجرا نشده و آمریکا هنوز به تمامی تعهداتش عمل نکرده است ولی گشایش های زیادی را ایجاد کرده است.»  رئیس شورای راهبردی روابط خارجی جمهوری اسلامی در عین حال تاکید کرده است که برجام یک تعهد بین المللی است و از این رو ممکن نیست که کشوری بخواهد آن را مورد بازنگری قرار دهد. سخنان کمال خرازی مستقیما در واکنش به اظهارات رکس تیلرسون، وزیر پیشنهادی ترامپ برای وزارت امورخارجه آمریکا بیان شده اند.  شکایت ایران از آمریکا  مجید تخت روانچی، معاون اروپا و آمریکا وزارت امورخارجه جمهوری اسلامی ایران نیز در جمع خبرنگاران گفته است: «پرونده برجام دوباره باز نخواهد شد و ما به هیچ وجه اجازه این کار را نخواهیم داد.»  بیشتر بخوانید: وزیر خارجه پیشنهادی ترامپ: ایران تهدیدی برای جهان است  تخت روانچی اعلام کرد که جلسه کمیسیون مشترک کشورهای پنج به اضافه یک و ایران به درخواست جمهوری اسلامی برگزار شده و در این نشست ایران درباره نقض برجام از سوی آمریکایی ها شکایت کرده است. او آمریکا را به بدعهدی  در ارتباط با توافقات مطروحه در برجام متهم ساخت و گفت که در همین رابطه از سوی محمدجواد ظریف، وزیر امورخارجه ایران نامه ای نوشته شده است. اشاره تخت روانچی به نامه ای است که وزیرامور خارجه ایران در اواخر سال گذشته خطاب به موگرینی، نماینده ارشد اتحادیه اروپا نوشت.  اعتراف نماینده ورامین  پس از جلسه کمیسیون برجام بسیاری از مسئولان جمهوری اسلامی مدعی شدند که در این نشست بر تعهدات پیش بینی شده در توافق نامه هسته ای مبنی بر رفع تحریم های ایران تاکید شده است و نامه ۱۶ دسامبر محمدجواد ظریف به موگرینی، نماینده عالی اتحادیه اروپا و شکایت از عدم پایبندی آمریکا به این تعهدات رسیدگی شده است.  مرتضی صفاری، نماینده نطنز در گفت وگو با خبرنگار خبرگزاری خانه ملت مدعی شد که آمریکایی ها در این حوزه نیز تأکید کردن که برای بی اثر کردن اجرای قانون ایسا بر روند رفع تحریم ها تلاش می کنند، البته هیچ وقت نمی توان به اظهارات و وعده های آمریکایی ها اعتماد کرد، اما اعتراف این کشور به آثار منفی قانون ایسا بر برجام خود دارای اهمیت است.  نماینده مردم نطنز که عضو کمیسیون امنیت ملی و سیاست خارجی مجلس شورای اسلامی است در ادامه گفت: «در بحث رویکرد آمریکایی ها نیز به نظر می رسد که ایالات متحده در نشست مذکور نسبت به اقدامات این کشور در حوزه برجام به ویژه تصویب قانون ایسا عقب نشینی کرده است.»  بیشتر بخوانید: وقتی وزیران پیشنهادی برخلاف نظر ترامپ حرف می زنند  این در حالی است که سیدحسین نقوی حسینی، نمایند ورامین تصویر دیگری از نتایج نشست کمیسیون مشترک برجام ارائه می دهد. او می گوید: «بر اساس اخبار و اطلاعاتی واصله، کمیسیون مشترک برجام در نشست اخیر خود به دستور کار مربوطه برای بررسی اعتراض ایران به نقض برجام از سوی آمریکا به درستی نپرداخته و این کمیسیون در بیانیه به نقض برجام از سوی آمریکایی ها اشاره نکرده و تنها به صورت کلی بر اجرای برجام تأکید شده است.»  نماینده ورامین نتایج نشست کمیسیون مشترک برجام را در مجموع به زیان ایران ارزیابی می کند و از تعهدات جدید ایران در ارتباط با توافق هسته ای می گوید. او گفته است: «این مسائل نشان می دهد در مجموع نشست اخیر کمیسیون مشترک برجام نه تنها برای ایران دستاوردی نداشته و به اهدافمان نرسیدیم، بلکه تعهدات جدیدی فرابرجامی برای کشورمان ایجاد شده است.»  آیا ایران امتیازات جدیدی داده است؟  سخنان محمدجواد ابطحی، نماینده خمینی شهر در مجلس شورای اسلامی حکایت از امتیازات جدیدی دارد که جمهوری اسلامی در نشست کمیسیون مشترک برجام داده است. ابطحی مدعی است که چون کشورهای عضو کمیسیون مشترک، کشورهای اروپایی هستند، بنابراین تنها تحت نفوذ و فشار ایالات متحده آمریکا عمل می کنند.   ابطحی گفته است: «شاهد انتشار اخباری از سوی رسانه های غربی بودیم که بر اساس آن ایران در نشست روز گذشته پذیرفته که ذخیره اورانیوم غنی شده خود را از ۳۰۰ کیلو به ۲۰۰ کیلو کاهش دهد و [در] سایت نطنز هم پاکسازی اورانیوم صورت گیرد، که این مسئله نشان می دهد که ما بار دیگر به غربی ها در حوزه هسته ای امتیاز داده ایم.»  ابطحی خواستار برگزاری هرچه سریع تر کمیسیون امنیت ملی و سیاست خارجی مجلس شورای اسلامی شده است.عفو بین‌الملل و دیده‌بان حقوق بشر با صدور بیانیه مشترکی از مقامات ایران خواستند، اجرای حکم اعدام ۱۲ زندانی مرد را که بدون وکیل محاکمه و محکوم شده‌اند، فوری متوقف کنند.دو سازمان بین المللی مدافع حقوق بشر در بیانیه مشترک خود نوشته اند که قرار است روز ۱۴ ژانویه (۲۵ دی) ۱۲ زندانی در زندان مرکزی کرج اعدام شوند.  در این بیانیه که در وبسایت رسمی سازمان های نام برده منتشر شده آمده است: «روز ۸ ژانویه مسئولان زندان استان البرز دست کم ۱۲ زندانی محکوم به اعدام را که اتهاماتشان در رابطه با جرائم مواد مخدر بوده به سلول انفرادی منتقل کرده و به آنها گفته اند که حکم اعدامشان به زودی اجرا خواهد شد.»  به نقل از این بیانیه، به زندانیان گفته  اند که به دلیل درگذشت هاشمی رفسنجانی، اجرای حکم اعدام شان به تعویق افتاده است.  بیشتر بخوانید: علی مطهری: نباید مقابل انتقادهای درست حقوق بشری لجاجت کنیم  دو سازمان حقوق بشری هویت چهارتن از محکومان را اعلام کرده اند: مجید بدرلو، محمد سلیمانی، علی عبادی و علی محمد لرستانی.  محکومان به اعدام امکان دسترسی به وکیل مدافع نداشته اند و به گفته سازمان های حقوق بشری، احکام سلیمانی، عبادی و لرستانی بر اساس اعترافات دیگر زندانیان صادر شده است.  سارا لی ویتسون، رئیس بخش خاورمیانه سازمان دیده بان حقوق بشر از مقامات جمهوری اسلامی خواسته است، به اعدام ها پایان دهند و حکم اعدام برای مجرمان مواد مخدر را از قانون خارج کنند، زیرا این احکام مغایر استانداردهای حقوقی بین المللی هستند.  ویتسون معتقد است که محاکمه ناعادلانه مجرمان مواد مخدر و اعدام عجولانه و گروهی آنان معضل اعتیاد در ایران را حل نمی کند بلکه تنها به بدتر شدن وضعیت قضایی ایران می انجامد.  بیشتر بخوانید: وزیر دادگستری: به دنبال روش های مؤثری به جای اعدام هستیم  چندی پیش شماری از نمایندگان مجلس شورای اسلامی با ارسال نامه ای به رئیس قوه قضائیه از او خواسته بودند اجرای حکم اعدام حدود ۵ هزار زندانی محکوم به اعدام مرتبط با جرایم مواد مخدر را تا بررسی طرح حذف مجازات اعدام مجرمان مواد مخدر که به مجلس ارائه شده، متوقف کنند.  به گزارش سازمان عفو بین الملل اکثر این افراد بین ۲۰ تا ۳۰ سال سن دارند.  بیشتر بخوانید: ايران: تعرض به حق زيستنبر مبنای آخرین بررسی‌های نظام پایش شاخص‌های ارتباطات ایران، ۷۱ درصد از کاربران ایرانی اینترنت از این ابزار برای ارتباطات استفاده می‌کنند. ۶۵درصد عضو شبکه های اجتماعی هستند و ۵۹ درصد نیز آن را برای تفریح به‌کار می‌گیرند.بررسی شاخص های جامعه اطلاعاتی در ایران در رابطه با فعالیت کاربران اینترنت در سال ۱۳۹۴ نشان می دهد که ایرانیان برای برقراری ارتباط با یکدیگر بیش از پیش از اینترنت استفاده می کنند.  طبق برآوردهای رسمی، حضور کاربران ایرانی اینترنت در شبکه های اجتماعی در پایان سال ۹۴ به ۶۵ درصد رسیده در حالی که آمار این افراد در سال ۹۲ حدود  ۲۰ درصد بوده بوده است.  بیشتر بخوانید: مدیرعامل دویچه وله خطاب به رهبری ایران: به سانسور اینترنت پایان دهید  بر اساس این برآوردها، ۵۹ درصد کاربران در اینترنت به دنبال تفریح و سرگرمی هستند، در حالی که ۷۱ درصد از آن برای ارتباطات استفاده می کنند.  تولید محتوا و شکستن دیوار سانسور  میزان افرادی که به تولید محتوا در فضای مجازی می پردازند ۸ درصد اعلام شده است.    وبسایت خبری مهر می نویسد: «دو درصد تولیدات محتوا مربوط به نرم افزارهای اینترنت برای ویرایش، سه درصد محتوای تولید شده برای مدیریت صفحات شخصی، شش درصد محتوای ایجاد شده توسط کاربر شامل متن، عکس، فیلم و موسیقی و نرم افزار و یک درصد نیز به تولید محتوا در قالب وبلاگ نویسی مربوط می شود.»  بیشتر بخوانید: وزیر ارتباطات: با فیلتر کردن مشکل حل نمی شود  در سال ۹۴ نزدیک به ۷۴ درصد کاربران ایرانی اینترنت در گروه سنی ۲۰ تا ۲۹ سال بوده اند و بیش از ۲۷ درصد را گروه سنی ۵۰ تا ۸۹ سال تشکیل داده اند.  فاصله جنسیتی بین کاربران اینترنت مرد و زن در ایران ۹ ۱درصد و فاصله بین کاربران اینترنت شهری و روستایی ۵ ۲۵ درصد برآورد شده است.  اینترنت در زمینه گردش اخبار و اطلاعات در ایران، نقش موثری دارد. این ویژگی در آستانه آخرین انتخابات ریاست جمهوری و مجلس به وضوح قابل رویت بود. هاشمی رفسنجانی در اسفندماه سال گذشته در این رابطه گفته بود: «انفجار اطلاعات از طریق رسانه های مجازی منجر به شکسته شدن دیوارهای سانسور و تصمیم سازی توسط مردم گردید.»یکی از حوادث تلخ دوران رفسنجانی ترور رهبران حزب دمکرات کردستان ایران بود. دادگاه برلین او را به دلیل صدور دستور این ترور محکوم کرد. حزب دمکرات می‌گوید پرونده ترور رهبران این حزب با مرگ رفسنجانی بسته نخواهد شد.هاشمی رفسنجانی روز یکشنبه ۱۷ دی ۱۳۹۵ درگذشت. در ایران ۳ روز عزای عمومی اعلام شد و صدا و سیمای جمهوری اسلامی، در  ظرف چند روز گذشته گوشه هایی از زندگی او را به نمایش گذاشت. نمایندگی های جمهوری اسلامی ایران در خارج از کشور از جمله در آلمان نیز مراسم ارتحال او را برگزار کردند.  بیشتر بخوانید: بازتاب مرگ رفسنجانی در شبکه های اجتماعی  رسانه های داخل کشور به تفصیل درباره شخصیت و کارنامه سیاسی رفسنجانی می نویسند و بیشتر از دوران سازندگی او یاد می کنند. به خلاف تمجیدهای جاری، دوران زمامداری رفسنجانی برای رهبران حزب دمکرات کردستان ایران، یادآور ترور  کادرهای این حزب در برلین و وین است.  صدور رای دادگاه برلین علیه رفسنجانی  دادگاه عالی برلین در ارتباط با صدور دستور ترور در رستوران میکونوس در برلین، سران جمهوری اسلامی از جمله هاشمی رفسنجانی رئیس جمهور وقت ایران را مقصر شناخت. حکم دادگاه عالی برلین در تاریخ ۲۱ فروردین ۱۳۷۶ بعد از ۴ سال تحقیق و بررسی صادر شد. این دادگاه به طور رسمی از آیت الله علی خامنه ای، رهبر جمهوری اسلامی، اکبر هاشمی رفسنجانی، رئيس جمهور وقت، علی اکبر ولایتی، وزیر وقت امور خارجه و علی فلاحیان وزیر وقت اطلاعات نام برد.  رفسنجانی در آن زمان،  پیش از اعلام رأی نهایی دادگاه میکونوس، دولت آلمان را تهدید کرده و گفته بود در صورتی که حکمی علیه ایران صادر شود، آلمان باید بداند که چه امتیازاتی را در ایران از دست می دهد.  دادگاه عالی برلین ولی تسلیم این گونه فشارها نشد و در اواخر دور دوم ریاست جمهوری رفسنجانی او را به عنوان فردی که فرمان اجرای عملیات ترور میکونوس را داده است، شناسایی و محکوم کرد. در حكم دادگاه اعلام شد: «...رهبر، رئيس جمهور، وزير امور خارجه، وزير اطلاعات و امنيت، فرمانده سپاه پاسداران ... در كميته امور ويژه، كه ارگانی خارج از قانون اساسی جمهوری اسلامی ایران است، درباره ترور ميكونوس تصميم گرفته اند.»  بیشتر بخوانید: ۲۰ سال پس از ترور میکونوس و محکومیت رهبران ایران  رفسنجانی تا آخرین لحظات زندگی خود درباره نقش خود در پرونده میکونوس صریح صحبت نکرد و پرده از راز این ترور برنداشت. او در پایان سال ۱۳۹۰ در یکی از مصاحبه های مفصل خود با فصلنامه مطالعات بین المللی، ترور میکونوس در برلین را به آدم های خودسر نسبت داد که به منظور ضربه زدن به روابط ایران با اروپا از طرف گروه های افراطی انجام گرفت. او گفت که امام (خمینی) هم با اینگونه اعمال مخالف بوده است.  بیشتر بخوانید: جایزه بهترین عملکرد حقوقی برای دو دادستان پرونده میکونوس  مصطفی هجری دبیرکل حزب دمکرات کردستان ایران به دویچه وله می گوید: «رفسنجانی یکی از ستون های اصلی جمهوری اسلامی ایران و یکی از آمرانی بود که دستور قتل رهبران حزب دمکرات کردستان ایران را صادر کرد.»  رهبر حزب دمکرات کردستان ایران در ادامه عنوان می کند: «کسانی که قربانی ترورها و قتل های زنجیره ای در ایران هستند هیچوقت رفسنجانی و بقیه سران جمهوری اسلامی را نخواهند بخشید تا زمانی که این قاتلان در یک دادگاه عادلانه مثل دادگاه برلین محاکمه نشوند.»  بیشتر بخوانید: شکست و پیروزی در واپسین سال های زندگی رفسنجانی  هجری معتقد است که مردم کرد، رفسنجانی را به عنوان یکی از مجریان طرح ترور دکتر قاسملو و دکتر صادق شرفکندی می دانند و کردهای ایران هیچوقت این جنایات را فراموش نخواهند کرد: «فقدان رفسنجانی تاثیرات منفی در آینده نظام جمهوری اسلامی خواهد داشت. چون دیگر شخصیت بانفوذ و نزدیک به خامنه ای وجود نخواهد داشت. در میان گروه های مختلف جمهوری اسلامی ایران اختلافات و شکاف ها را بیشتر خواهد کرد، چون کس دیگری نیست که راه حلی برای این اختلافات پیدا بکند.»  پرونده میکونوس با مرگ هاشمی رفسنجانی مختومه اعلام نمی شود  به نظر شاهو حسینی، نماینده  حزب دمکرات کردستان ایران در اروپا رفسنجانی جزئی از سیستمی بود که تصمیم گرفته بود مخالفان خودش را چه در اروپا و چه در داخل کشور حذف فیزیکی کند.  به گفته نماینده  حزب دمکرات کردستان ایران در اروپا، پرونده ترور میکونوس از نظر تاریخی و وجدان بیدار مردمی هیچوقت با مرگ رفسنجانی فراموش نخواهد شد.  رفسنجانی دارفانی را وداع گفت. نام رستوران میکونوس نیز بعد از ترور یاد شده، تغییر کرد.  در محل قتل رهبران کرد ایرانی در برلین، اکنون فقط لوح یادبودی قرار دارد که شهرداری برلین آن را نصب کرده است. بر روی این لوح آمده است: «در این مکان، رستوران میکونوس سابق، در ۱۷ سپتامبر ۱۹۹۲ رهبران پیشین حزب دمکرات کردستان ایران، دکتر صادق شرفکندی، فتاح عبدلی، همایون اردلان و نیز سیاستمدار ساکن برلین، نوری دهکردی، توسط حاکمان وقت در ایران به قتل رسیدند. آنها در راه مبارزه برای آزادی و حقوق بشر به خاک افتادند.»به گفته رئیس مرکز ملی خشکسالی ایران حدود ۸۴ درصد مساحت این کشور با درجات گوناگونی از خشکسالی مواجه است. ده درصد پهنه ایران در معرض خطر خشکسالی شدید قرار دارد. شهروندان ایرانی باید الگوی مصرفی آب خود را تغییر دهند.روز جمعه (۲۴ دی  ۱۳ ژانویه) خبرگزاری ایسنا به نقل از شاهرخ فاتح، رئیس مرکز ملی خشکسالی و مدیریت بحران سازمان هواشناسی ایران نوشت: « بر اساس شاخص  (سیستم معتبر بین المللی برای اندازه گیری میزان خشکسالی) دوازده ماهه منتهی به آذرماه، در بسیاری از مناطق کشور خشکسالی های خفیف تا شدید وجود دارد.»  به گفته فاتح، در بخش هایی از استان های فارس، اصفهان، چهار محال و بختیاری، یزد، کرمان، سیستان و بلوچستان، هرمزگان، خراسان جنوبی، خراسان رضوی، قم، تهران، البرز، قزوین، مازندران، آذربایجان شرقی و کردستان خشکسالی های شدید و در برخی نقاط خشکسالی های بسیار شدید دیده می شود.  در ادامه گزارش ایسنا آمده است: «۳۳ درصد مساحت کشور خشکسالی خفیف، ۴۱ درصد خشکسالی متوسط، ۱۰درصد خشکسالی شدید و دو دهم درصد خشکسالی بسیار شدید دارند.»  فاتح در گفت وگو با این خبرگزاری خشکسالی های شدید و بسیار شدید در  بسیاری از نقاطی را که به عنوان منابع تامین آب کشور یا به عنوان مراکز مهم جمعیتی از جمله تهران، البرز و خراسان شمالی شناخته می شوند، نگران کننده خوانده است.  فاتح با بیان اینکه «در بخش هایی از شمال اردبیل، آذربایجان شرقی، شرق گلستان ترسالی مشاهده می شود» گفته است: «بقیه مناطق کشور در این بازه زمانی ۱۲ ماهه در حالت طبیعی قرار دارند.»    وضعیت در بلندمدت  بر اساس اظهارات شاهرخ فاتح، با تکیه بر شاخص   ۸۴ ماهه منتهی به آذرماه ۹۵، ۸۳ درصد مساحت ایران با پدیده خشکسالی دست و پنجه نرم می کند. «از این میزان ۲۱ درصد خشکسالی خفیف، ۴۰ درصد خشکسالی متوسط، ۱۸ درصد خشکسالی شدید و سه درصد خشکسالی بسیار شدید دارد و در مقابل تنها سه درصد مساحت کشور در شرایط ترسالی قرار دارد و مابقی مساحت کشور که شامل ۱۴ درصد است در شرایط طبیعی به سر می برند.»  پیش تر، گری لوئیس که در دفتر سازمان ملل متحد در تهران مسئولیت هماهنگی های لازم برای اجرای منشور سازمان ملل متحد را بر عهده دارد، در این زمینه هشدار داده بود.  به گفته این مقام وابسته به سازمان ملل، شهروندان ایرانی دو برابر میزان لازم از آب استفاده می کنند.  لوئیس هشدار داد که ایران در آینده گرم تر و خشک تر می شود و اگر ایرانیان الگوی مصرف آب خود را تغییر ندهند وضعیت به حد بحرانی می رسد.  او همچنین مدعی شد که تصمیم های دولت های ایران در ۳۰ تا ۴۰ سال گذشته از دلایل اصلی چالش های زیست محیطی امروز این کشور هستند.  حمید چیت چیان، وزیر نیرو نیز در مردادماه نسبت به خطر خشکسالی شدید هشدار داده بود. او به این نتیجه رسیده است که اگر در میزان مصرف آب تجدید نظر نشود، بحران آب تمدن ایرانی را تهدید خواهد کرد.با آمدن ترامپ چه تضمینی برای حفظ برجام وجود دارد؟ مهرداد عمادی از احتمال تحریم‌های جدید در دولت او می‌گوید، ولی تاکید می‌کند که ایران پشتیبابان قوی دارد و اگر درست عمل کند، آمریکا همراهانی برای نقض برجام نخواهد داشت.در کمیسیون مشترک برجام که روز سه شنبه (۲۱ دی۱۰ ژانویه) برگزار شد، تاکید شد که کلیه طرف ها برای تداوم اجرای برجام متعهد هستند. همچنین گفته شد که تمدید قانون تحریم های ایران از سوی آمریکا هیچ تاثیری ندارد و به هیچ روی محدودیتی برای شرکت ها از حیث انجام مراودات بازرگانی با ایران ایجاد نخواهد کرد. این تاکیدها با اشاره به قانون آیسا و نگرانی هایی است که تمدید تحریم های آمریکا برای طرفین توافق هسته ای ایجاد کرده است.  بهروز کمالوندی، سخنگوی سازمان انرژی اتمی روز پنجشنبه (۲۳ دی۱۲ ژانویه) به صداوسیما گفت: «در این نشست، موضوع اعتراض جمهوری اسلامی ایران به نقض برجام بدنبال تمدید تحریم های ضد ایرانی در کنگره و سنای آمریکا مطرح شد و بقیه کشورها نیز به نوعی با نگرانی ما همراه بودند. در نشست کمیسیون مشترک تاکید شد که اگر آثار این تحریم ها بخواهد اجرایی شود قطعا نقض فاحش برجام انجام گرفته است. در این نشست مسئولان آمریکایی به دیگر اعضای این کمیسیون نیز قول دادند که قطعا آثار تمدید ایسا در عرصه عمل وجود نخواهد داشت.»  بیشتر بخوانید:دفاع جان کری از توافق اتمی با ایران  او همچنین تاکید کرده است که نقض برجام می تواند شرایط را به  گونه ای دیگر رقم بزند. کدام شرایط؟  با رفتن دولت اوباما و روی کار آمدن دولت ترامپ و ترکیبی که او برای کابینه خود پیشنهاد داده است، این دغدغه شدت می گیرد که آیا جای زیادی برای خوشبینی نسبت به سیاست آینده آمریکا در قبال ایران هست؟ آیا مهم ترین و شاید تنها دستاورد دولت روحانی در برابر سیاست های کابینه بعدی آمریکا دوام خواهد آورد؟ این درست همان نقطه ای است که مخالفان اصولگرای دولت روحانی هم با تمرکز روی آن تلاش می کنند دولت را هرچه بیشتر تحت فشار بگذارند. در این میان نظر کارشناسانی که از نزدیک درگیر سیاست های اتحادیه اروپا هستند، می تواند روشنگر بسیاری مسائل باشد.  مهرداد عمادی، مشاور اقتصادی اتحادیه اروپا معتقد است که هنوز برای یک ارزیابی نهایی زود است و به دویچه وله می گوید:  «ما دو پیام از دو بخش مختلف آمریکا دریافت می کنیم. یکی از جامعه تجاری و صنعتی آمریکا که به خاطر اهمیت بازار ایران نه تنها خواهان تایید و تضمین اجرای برجام است، بلکه بر برداشتن تحریم های یک جانبه آمریکا نیز مصر است. بخش دیگر سیاست دونالد ترامپ و تیم احتمالی در کابینه او که تا این لحظه عمدتا بر مخالفت با برجام اظهارنظر کرده اند و از بازبینی آن دم می زنند. چهره هایی که برای وزارت خزانه داری و خارجه پیشنهاد شده اند، ارتباط بسیار نزدیکی با لابی دارند که خواهان منزوی کردن ایران و برگرداندن تحریم ها هستند.»  بیشتر بخوانید:رئیس کمپانی نفتی اکسون موبیل وزیر خارجه کابینه ترامپ می شود  وجود یک فهرست جدید تحریم ها و آینده ایران در بدترین سناریو   مهرداد عمادی می گوید که روز چهارشنبه خبردار شده است که دونالد ترامپ در حال تهیه لیست جدیدی از تحریم ها علیه نهادها و شرکتهای ایرانی است و اضافه می کند: «اگر از من بپرسید که نسبت به هفته پیش خوشبین تر هستم یا کمتر خوشبین هستم، پاسخ من دومی خواهد بود.»  اما فرض را بر این بگذاریم که این بدترین سناریو در ارتباط با ایران اتفاق بیافتد. مثلا چهره هایی در کابینه جای گیرند که ایران هراسی را به محور سیاست شان تبدیل کنند. به عنوان نمونه رکس تیلرسون وزیر خارجه شود که ایران را تهدیدی برای جهان دانسته است. یا وزارت خزانه داری آمریکا در دست کسی قرار گیرد که در اولین قدم هرگونه مناسبات تجاری و مراودات مالی با ایران را برای کشورهای مختلف سخت تر کند. حتی فرض را بر این بگذاریم که فهرست تحریم ها از محدوده سازمان های نظامی و امنیتی فراتر رود و شامل حال بسیار شرکت های دیگر نیز بشود، آن زمان چه اتفاقی خواهد افتاد؟  مهرداد عمادی می گوید: «آن زمان با دورهای شبیه به سالهای ۲۰۰۲ ­۲۰۰۷ روبرو خواهیم بود که سیاست آمریکا برقراری تحریم های یک  جانبه بود، ولی اروپا حاضر نبود با این تحریم ها همراهی کند.»  به باور او در بدترین حالت ممکن است که واهمه برای کار با ایران و هزینه آن برای شرکت های خارجی کمی افزایش پیدا کند، اما حتی در آن صورت هم ایران پشتیابانان بسیار قوی دارد:  « مهم ترین پیشتیبان این توافق تایید بین المللی آن است چون این یک توافق دوجانبه بین ایران و آمریکا نیست و آمریکا هم دیگر مبصر کلاس در سطح جهان نیست. با توجه تنش های جدیدی که دونالد ترامپ با چین شروع کرده، و شکاف بزرگی که در زمینه تجاری میان آلمان و آمریکا به وجود آمده است، تصور می کنم که وزنه آمریکا هرچقدر هم که سنگین باشد، به اندازه کافی سنگین نیست که بتواند تمام متحدان تاریخی خود در اروپا و در شرق آسیا را به دنبال سیاست ایران ستیزی بکشاند. بنابراین تحریم های آمریکا برای ایران بدون تردید هزینه افزا خواهد بود، اما این که بتواند این توافق را بشکند و بی اثر کند، بسیار بعید است و اصلا تمایلی هم در اروپا به این سیاست وجود ندارد.»  او اضافه می کند توافق هسته ای با تایید آژانس بین المللی انرژی اتمی و سازمان ملل متحد به کرسی نشسته و توافقی زنده است و اگر آمریکا بخواهد تحریم های جدیدی اعمال کند، معنایش  کنار گذاشتن یکجانبه توافق هسته ای خواهد بود. مهرداد عمادی می گوید:  «نمی توانیم این واقعیت را نادیده بگیریم که آمریکا همچنان بزرگترین اقتصاد دنیاست و مهم ترین مهره ناتو که می تواند هراس ایجاد کند، اما بعید میدانم که این دولت ها بخواهند با آمریکا همکاری کنند که درآن صورت دستکم همکاری اتحادیه اروپا، ژاپن و چین با این کشور بسیار بسیار پایین خواهد بود.»  به نظر او کشوری که ممکن است در اتحادیه اروپا بیشتر از بقیه مشتاق همکاری با ایران باشد، احتمالا فرانسه خواهد بود و حتی بریتانیا هم علاقه ای به این ندارد که دنباله رو آمریکا باشد. مشاور اقتصادی اتحادیه اروپا اضافه می کند: «اتفاقی که شاهدش خواهیم بود این است که مثلا حجم پروژه های شرکت هایی مانند زیمنس یا کنتیننتال یا فیات کرایسلر یا پروژه های نفتی با ایران کوچک تر شود. »  بزرگ ترین اشتباه ایران  تاکید مهرداد عمادی اهمیت ایران از نظر جغرافیای اقتصادی و از نظر اقتصادی در جهان با توجه به متغیرهای جدیدی که به وجود آمده، آنقدر هست که آمریکا قادر به یک بازی یک طرف نخواهد بود. اما نگرانی ها حتما بالا خواهد رفت. یعنی ارزیابی ریسک برای کار با ایران ممکن است افزایش یابد و در این جاست که اهمیت سیاست های ایران در پیش می گیرد، تعیین کننده می شود. او می گوید:  «من تصور می کنم بزرگترین اشتباهی که ایران می تواند بکند این است که درست بیافتد در دامن همان باوری که می خواهد بگوید ایران کشوری تهاجمی و خطری برای منطقه است. کشوری دنبال تنش و بحران آفرینی. هرگونه صحبتی که چه از طرف فرماندهان سپاه و چه دیگر مقامهای نظامی و امنیتی، که خوراک این ماشین تبلیغاتی شود، برای ایران هزینه های بسیار سنگینی دارد. یک لابی بسیار بسیار فعال و موفق هم در اروپا و هم در آمریکا هست که نیروی تازه ای از روی کار آمدن ترامپ گرفته وهرگونه سخن پراکنی بحران زا می تواند پیامدهای بسیار سنگین تری داشته باشد از تصوری که برخی مقام ها در ایران دارند.»  او اضافه می کند: «فقط می توانم بگویم که اگر این مقام ها بتوانند با توسل به سیاست های تنش آفرین باردیگر فرهنگ تحریم ها را برگردانند، خدمت بزرگی به دلالان و واسطه هایی می کنند که قبلا هم از تحریم ها سود برده اند. چنان که پول هایی هم که تا به حال ادعا شده که معلوم نیست کجا هستند، گم نشده اند و ما به خوبی می دانیم که کجا رفته اند. این عده دوباره فعال می شوند و درآمدهای غیرقابل تصور آنها ادامه پیدا می کند. ولی برای مردم، اقتصاد و کل ایران و حتی نظام هزینه بسیار سنگینی خواهد داشت.»  بیشتر بخوانید:نامه جدید ایرانیان به ترامپ؛ این بار در حمایت از برجام  کشمکش ها در ایران  با همه خطرات و هزینه های سنگینی که کارشناسان به آنها اشاره می کنند، دغدغه برخی اصولگرایان میزان ذخیره اورانیوم غنی شده است. محمدجواد ابطحی، نماینده اصولگرای مجلس در مصاحبه با خبرگزاری مجلس ابراز نگرانی کرده است که مبادا ایران پذیرفته باشد که ذخیره اورانیوم غنی شده خود را از ۳۰۰ کیلو به ۲۰۰ کیلو کاهش دهد. او گفته است: «این نشان می دهد که ما بار دیگر به غربی ها در حوزه هسته ای امتیاز داده ایم.»   بهروز کمالوندی، سخنگوی سازمان انرژی اتمی نیز پاسخ داده است که متن سندی را که در نشست کمیسیون مشترک برجام درخصوص نحوه محاسبه مواد غنی شده در تأسیسات هسته ای ایران مورد توافق قرار گرفته، روز پنجشنبه ۲۳ دی۱۲ ژانویه منتشر خواهد شد. به گفته او «طبق این سند اصلاً بحث این نیست که قرار است میزان مواد غنی شده ما کمتر از ۳۰۰ کیلوگرم باشد بلکه بالعکس، تفسیری که آنان داشتند با تفسیر ما متفاوت بود و به این علت ما تاکنون کار انبارگردانی را نگه داشته بودیم تا این موضوع مشخص و تفسیر ما حاکم شود.» او افزوده که به زودی ۱۳۰ تن اورانیوم خریداری شده وارد ایران می شود.  برای مردم ایران اما در شرایط فعلی احتمالا دغدغه های مهم تری از میزان اورانیوم غنی شده وجود دارد.عفت مرعشی، فاطمه و فائزه هاشمی، همسر و دو دختر هاشمی رفسنجانی هستند. شاید زنان خانواده کمتر سیاستمداری در جمهوری اسلامی به این اندازه در عرصه عمومی و در سیاست مطرح بوده‌اند.اوایل پیروزی انقلاب بود و به حاشیه راندن زنان از عرصه عمومی آغاز شده بود. حکم حجاب اجباری و برتری دادن به ماندن زنان در خانه، تاکید بر نقش مادری و همسری و اعدام اولین زن وزیر در ایران، همه نشانه هایی از روندی بود که تازه آغاز شده بود.  مردان مذهبی در سیاست یکه تاز بودند و هیچ جا نشانه ای از زنان و دختران و مادرانی که این مردان را به قدرت رسانده بودند، نبود. در چنین فضایی نام عفت مرعشی بر سر زبان ها افتاد.  شب ۴ خرداد سال ۱۳۵۸ هاشمی رفسنجانی در منزلش مورد سوءقصد قرار گرفت اما همسرش که به موقع وارد اتاق شده بود خود را روی او انداخت و از اصابت گلوله به سرش جلوگیری کرد. اگر فداکاری عفت مرعشی نبود، هاشمی رفسنجانی کشته شده بود.  این اولین بار بود که نام همسر یک سیاستمدار در رسانه ها و در میان مردم چرخید.  عفت مرعشی سال ها بعد از این واقعه و در روزگاری که همسرش از اسب قدرت فرو افتاده بود و فرزندانش تهدید به بازداشت و زندان می شدند، یک بار دیگر وارد فضای خبری شد.  سال ۱۳۸۸ و در فضای پرالتهاب روز انتخابات ریاست جمهوری، با صراحت جلوی دوربین خبرنگاری گفت اگر تقلب شد کاندیداها و مردم به خیابان ها بیایند.  دختر یک آیت الله بر روی دوچرخه  سال ها بعد زن دیگری از این خانواده خبرساز شد: فائزه هاشمی، دختر کوچک آیت الله. او که از سال ۱۳۶۹ ریاست فدراسیون ورزش بانوان را بر عهده داشت، در سال ۱۳۷۲ در سمیناری درباره دوچرخه سواری در پارک چیتگر تهران برای اولین بار در جمهوری اسلامی از شرعی بودن این ورزش برای بانوان سخن گفت و تاکید کرد: «اگر قرار است دوچرخه وسیله حمل ونقل باشد، نمی توان انتظار داشت که فقط مردان از آن استفاده کنند. چون شهر از مردان و زنان تشکیل می شود و باید برای دوچرخه سواری زنان نیز فرهنگ سازی شود.»  بیشتر بخوانید: مرگ رفسنجانی؛ خلأ مرد پشت پرده سیاست در آینده ایران  دو سال بعد در انتخابات پنجمین دور مجلس شورای اسلامی، فائزه هاشمی که از حوزه تهران کاندید شده بود با رأیی بالا نماینده دوم تهران شد. یکی از مشهورترین عکس های تبلیغاتی او عکسی بود که او را سوار بر دوچرخه نشان می داد.  پر شدن فضای شهر از پوسترهای بزرگ دختر یک آیت الله که با چادر سوار بر دوچرخه بود، فضای خشک و ضد زن شهری را تا حد زیادی تغییر داد. فائزه اما نتوانست به درستی از این فرصت استفاده کند. کم کاری او در حوزه زنان، نداشتن ارتباطات عمیق و مفید با بدنه جنبش زنان و تمرکز ش تنها بر ورزش زنان، او را از راهیابی به دور بعدی مجلس باز داشت.  البته انتخابات مجلس ششم مصادف بود با برملا شدن قتل های زنجیره ای و مطرح شدن نام هاشمی رفسنجانی به عنوان یکی از آمران این قتل ها و این موضوع نیز در شکست فائزه در انتخابات مجلس بسیار موثر بود.   انتشار اولین روزنامه مختص زنان  فائزه هاشمی که نتوانسته بود وارد ششمین دور مجلس شود، مرداد سال ۱۳۷۷ با انتشار اولین روزنامه مخصوص زنان به نام زن بار دیگر به میدان آمد. هرچند عمر این روزنامه نیز مانند نمایندگی فائزه چندان نپایید و انتشارش تنها شش ماه دوام آورد اما نام فائزه را به عنوان یک مدیرمسئول مستقل و پرکار در تاریخ مطبوعات ایران ماندگار کرد.  روزنامه زن در عمر کوتاه خود توانست یک گروه فعال مطبوعاتی را دور هم جمع کند و مصاحبه ها و گزارش های جنجالی زیادی منتشر کرد. این روزنامه برای اولین بار موضوع صیغه را در یک میزگرد عمومی در فرهنگسرای اشراق تهران مورد بررسی قرار داد و از چهره های منتقد ازدواج موقت برای شرکت در این میزگرد دعوت کرد.  نقد حجاب اجباری، نقد نابرابری دیه زن و مرد و نیز طرح موضوع اجتهاد زنان از جمله مسائلی بود که در این روزنامه مورد بحث قرار  گرفت.  هنگامی که در فروردین ۱۳۷۸ روزنامه زن به دلیل انتشار خبری درباره فرح پهلوی توقیف شد، گفتند که هاشمی رفسنجانی از وساطت برای ادامه انتشار روزنامه دخترش خودداری کرده است. این شاید اولین بار بود که فائزه هاشمی چهره ای مستقل از پدر و تا حدی مخالف با مشی سیاسی و مذهبی او از خود نشان داد.    فائزه هاشمی در جریان اعتراضات مردمی به نتیجه انتخابات ریاست جمهوری سال ۱۳۸۸ بار دیگر وارد فضای سیاسی جامعه شد. عکس ها و فیلم های او در تظاهرات و سخنرانی های او در حمایت از موسوی و کروبی بارها و بارها در فضای مجازی چرخید. این ورود دوباره به عرصه سیاست اما برایش بدون هزینه نبود.  او در دی ماه ۱۳۹۰ به جرم فعالیت تبلیغی علیه نظام به شش ماه حبس تعزیری و ۵ سال محرومیت از فعالیت های سیاسی، فرهنگی و مطبوعاتی محکوم شد.  خط قرمز فائزه، پدرش بود  یکی از هم بندیان فائزه در زندان اوین، در گفت وگو با دویچه وله، مشاهداتش را از شش ماه زندگی در کنار دختر آیت الله با ما در میان گذاشت.  این زندانی سابق، فائزه را شخصیت مستقلی می بیند که به شدت به پدرش احترام می گذاشت و تا حدی مرید او بود: «با فائزه می شد درباره همه چیز بحث کرد الا درباره پدرش. خط قرمز او پدرش بود. وقتی زندانیان دیگر از اعدام ها و قتل های مخالفان در دوران زمامداری پدرش می گفتند او به شدت برآشفته می شد و پدرش را در هیچیک از اینها مقصر نمی دانست.»  همین دختر اما زمانی که پدرش در ملاقات از او می خواهد که از اختلاط با زندانیان مجاهد پرهیز کند و آنها را منافق خطاب کند از خواست پدر سرپیچی کرده و می گوید آنچه شما اعتقاد دارید برای خودتان است، ما اینجا در کنار هم زندگی می کنیم و نام این سازمان هم مجاهدین است من نمی توانم نام دیگری برای آن به کار ببرم.  هم بندی فائزه می گوید: «آنچه بیش از همه در میان زندانیان مورد توجه بود، شجاعت فائزه بود. او در حالی که در زندان بود مواضع خودش را میگفت و خیلی تند و راحت درباره آقای خامنه ای اظهارنظر می کرد، فرقی هم نمی کرد، جلوی رئیس بند یا زندان بانان یا رئیس حفاظت زندان.»  در مقابل اما عده دیگری از زندانیان معتقد بودند بخش بزرگی از این شجاعت به دلیل موقعیت خانوادگی اوست و او به پشتوانه پدرش به این راحتی حرف می زند. این گروه می گفتند: «در واقع ما از او شجاع تریم هرچند درباره خامنه ای به تندی او حرف نمی زنیم چرا که هرکدام از ما وقتی بیرون برویم پرونده جدیدتر و حکم های سنگین تری در انتظارمان است.»  پاسخ خود فائزه اما به این سخن این بوده که دختران و همسران و وابستگان دیگر مردان در قدرت هم هستند که این پشتوانه را دارند اما این شجاعت ها را از خود نشان نمی دهند.   دختری که از پدرش جلوتر ایستاد  فائزه هاشمی پس از آزادی از زندان و بعد از آنکه هم بندی سابقش فریبا کمال آبادی عضو جامعه بهایی نیز آزاد شد به دیدار او رفت. این ملاقات همانطور که پیش بینی می شد با مخالفت های شدید اصول گرایان و محافظه کاران روبرو شد.  هاشمی رفسنجانی نیز در این موضوع وارد میدان شد و گفت: «فائزه اشتباه بدی کرده و باید آن را تصحیح کند.» فائزه اما بار دیگر مقابل پدر ایستاد و گفت از عمل خود پشیمان نیست.  فاطمه هاشمی؛ چهره اول عکس های عزاداری پدرش   تنها فائزه نیست که از خانواده هاشمی پا به عرصه عمومی سیاست و جامعه گذاشته است. فاطمه هاشمی فرزند اول رفسنجانی سال ها عهده دار ریاست بنیاد امور بیماری های خاص بود.  او همچنین از سال ۱۳۸۴ ریاست فدراسیون ورزشی بیماران خاص را هم بر عهده گرفت. حضور فاطمه در عرصه عمومی هرچند به اندازه خواهر کوچکترش نبوده اما می تواند نشان از قدرت زنان در خانواده یک روحانی سنتی داشته باشد.  همین نشان را با نگاهی به عکس ها و فیلم های عزاداری هاشمی رفسنجانی هم می توان دید. در بسیاری از این عکس ها تنها همسر، دختران و نوه های مونث رفسنجانی اطراف جنازه او حضور دارند و صدای گریه های بلند فاطمه هاشمی در فیلم های عزاداری نیز شنیده می شود.  نهاد روحانیت به خصوص روحانیت سنتی، مروج اصلی راندن زنان به پشت پرده  و حذف صدای زنان از عرصه عمومی است. هاشمی رفسنجانی اما ظاهرا یا نخواسته این سنت را ادامه دهد و یا حریف قدری برای زنان پرقدرت اطرافش نبوده است.هواپیمای مسافربری ایرباس آ ۳۲۱ ایران ایر در تهران به زمین نشست. این هواپیما صبح امروز از تولوز در جنوب فرانسه راهی تهران شده بود. این نخستین ایرباس خریداری‌شده ایران پس از توافق اتمی است.پس از ۳۷ سال تحریم خرید هواپیمای ایرباس برای ایران، بالاخره اولین ایرباس مسافربری آ۳۲۱ در تهران بر زمین نشست. معامله ایرباس پس از حصول توافق اتمی ایران با شش کشور جهان آغاز شده بود و مدتها مورد مناقشه بود.  این هواپیما گنجایش ۱۹۰ مسافر را دارد و نخستین فروند از هواپیماهای خریداری شده ایرباس است که پیش قرارداد آن اواخر سال گذشته بین شرکت های ایران ایر و ایرباس امضا شد.  پس از امضای این قرارداد، توافق خرید یکصد فروند هواپیمای دیگر نیز نهایی شد.سرهنگ علی الهامی، فرمانده نیروی انتظامی دزفول، موتورسواری دو زن در جاده پارک جنگلی این شهر را اوج پشت‌پا زدن به هنجارهای دینی خوانده و از تحویل دستگیر شدگان به مراجع قضایی خبر داده است.فرمانده انتظامی دزفول می گوید دو زن که از نبود نیروی انتظامی در بوستان جنگلی این شهر سوءاستفاده کرده بودند، با کمک نیروهای بسیج، شناسایی و بازداشت شده اند.   شبکه خبری دز گزارش داده که در چند روز گذشته تصاویر و فیلم های موتورسواری این دو زن در جاده پارک جنگلی دزفول نزد مردم دست به دست می شد: «دو بانو با وضعیت نامناسب سوار بر یک موتورسیکلت در مقابل دیدگان مردم و به ویژه خانواده هایی که برای تفریح به طبیعت رفته بودند، صحنه  های دور از عرفی از خود نشان دادند. ناهنجاری ها به حدی زیاد است که از انتشار آنها معذوریم.»  فرمانده نیروی انتظامی دزفول، با ابراز تاسف و شرمندگی، یادآوری کرده که هنجارشکنان ظرف ۲۴ ساعت شناسایی و دستگیر شده و در اختیار مقامات قضایی قرار دارند.  جزییات تخلف و هنجارشکنی دستگیرشدگان اعلام نشده است. در گزارش سایت دز آمده که برخی افراد در روزهای آخر هفته در جاده دزفول به سردشت، به حرکات نمایشی و مارپیچ و ویراژ می پرداختند و محیط را ناامن می کردند.  سرهنگ الهامی ابراز خشنودی کرده که نیروی انتظامی توانسته با دستگیری متخلفان، در مقابل مردم دین دار و بافرهنگ دزفول روسفید شود.وکیل مدافع مهدی هاشمی گفت در مورد این که موکلش تا چه زمانی در بیرون از زندان به سر خواهد برد، بی‌اطلاع است. او تنها تصریح کرد چنانچه آقایان عنایات داشته باشند، موکلش از زندان بیرون خواهد بود.محمود علیزاده طباطبایی، وکیل مدافع مهدی هاشمی فرزند هاشمی رفسنجانی، از زمان بازگشت موکلش به زندان ابراز بی اطلاعی کرد. او در این رابطه تصریح کرد که بیرون بودن مهدی هاشمی بستگی به عنایت آقایان دارد.  او روز چهارشنبه (۱۱ ژانویه  ۲۲ دی) در پاسخ به اینکه آیا مدت زمان مرخصی های اضطراری ۵ تا ۶ روزه است؟ گفت: «فکر نمی کنم. ما امیدوار هستیم که در همین مدتی که موکلم بیرون از زندان است، اعاده دادرسی ما پذیرفته شود.»  بیشتر بخوانید: اعلام سه روز عزای عمومی به خاطر درگذشت هاشمی رفسنجانی  مهدی هاشمی روز یکشنبه (۸ ژانویه  ۱۹ دی) در پی درگذشت پدرش اکبر هاشمی رفسنجانی، رئیس مجمع تشخیص مصلحت نظام، مرخصی اضطراری گرفته و زندان اوین را ترک کرده بود.  او روز چهارشنبه در مراسم ترحیم پدرش در حسینیه امام خمینی نیز حضور داشت.  حکم بدوی علیه مهدی هاشمی در روزهای پایانی سال ۱۳۹۳ خورشیدی از سوی دادگاه انقلاب صادر شد که طبق آن او به ده سال حبس، جزای نقدی، رد مال و انفصال از خدمات دولتی محکوم شده بود.  در پی اعتراض او به رای صادره، پرونده نیز به شعبه ۵۴ دادگاه تجدیدنظر، مستقر در دادگاه انقلاب ارسال گردید، اما در نهایت تأثیر چندانی نداشت.  غلامحسین محسنیاژهای، معاون و سخنگوی قوه قضاییه جمهوری اسلامی، روز ۲۱ خرداد ۹۴ از تأیید حکم ده سال زندان برای مهدی هاشمی خبر داد.  بیشتر بخوانید: اعلام سه روز عزای عمومی به خاطر درگذشت هاشمی رفسنجانی  او اختلاس، ارتشاء و مسائل امنیتی را جرائم تائیدشده ی مهدی هاشمی خوانده و گفته بود: «طبق ماده ۱۳۴ قانون مجازات اسلامی هر یک از جرایم، مجازات مستقل میگیرد و در مقام اجرا نیز طبق همین ماده قانونی اشد آن حکم اجرا میشود.»  طبق اظهارات اژه ای سه جرم اختلاس، ارتشا و مسائل امنیتی برای مهدی هاشمی تأیید شده، اما در پرونده او ۱۲ کیفرخواست وجود داشت که در تجدیدنظر و ارائه کیفرخواست برخی از آن ها در هم ادغام شدند و در برخی موارد نیز مهدی هاشمی از جرم تبرئه شد.  مهدی هاشمی فرزند چهارم اکبر هاشمی رفسنجانی است و طی دوره ای در وزارت نفت ریاست سازمان بهینه سازی مصرف سوخت را بر عهده داشت.سرکنسول جمهوری اسلامی در هرات گفت، کسانی که در ارتباط با حملات تروریستی در آن شهر بازداشت شده‌اند، ایرانی نیستند. او از مقامات امنیتی افغانستان خواست که برای اثبات ادعای خود سند و مدرک ارائه دهند.خبرگزاری ایسنا روز چهارشنبه (۱۱ ژانویه  ۲۲ دی) به نقل از کنسول گری ایران در هرات گزارش داد، سه فردی که روز پیش از آن به اتهام انجام حملات تروریستی در این شهر بازداشت شده اند، برخلاف ادعای مقامات افغانستان از اتباع ایران نیستند.  طبق گزارش، محمود افخمی رشیدی، سرکنسول جمهوری اسلامی در هرات از مقامات امنیتی افغانستان خواسته است، اگر مدارک و اسنادی در دست دارند که ایرانی بودن افراد مزبور را ثابت می کند، باید ارائه کنند.  فیض احمد  محمدی، مشاور فرهنگی کنسولگری جمهوری اسلامی در هرات، نیز به سخنان اخیر مدیر بخش ضدتروریسم فرماندهی امنیتی هرات درباره بازداشت سه تروریست تبعه ایران واکنش نشان داد. او گفت که هویت این افراد تا کنون دقیقا ثابت نشده و خبرهای منتشره در این راستا ادعای واهی است.  سمونوال فضل الرحمان خادم، مدیر بخش ضدتروریسم فرماندهی امنیتی هرات روز سه شنبه (۱۰ ژانویه  ۲۱ دی) در نشستی خبری ضمن اشاره به ایرانی بودن بازداشت شدگان و مشهدی بودن دو تن از آنان اعلام کرده بود که دو تن از آنان متهم به ترور هستند و یک تن دیگر نیز به همکاری با مخالفان دولت افغانستان متهم است.  او همچنین تصریح کرد که این افراد در جریان بازجویی ها خود را نخست افغان معرفی کرده، اما در جریان تحقیقات اعتراف کردند که تبعه ایران هستند.  فضل الرحمان خادم افزود، بررسی های مأموران امنیتی و پلیس نشان می هد که دو تن از این سه فرد در قتل شخصی به نام شاهرخ که چندی پیش در منطقه گرده پارک در هرات ترور شده بود، دست دارند.  شایان ذکر است که در طی سه سال گذشته نزدیک به ۵۰ تن به اتهام انجام حملات تروریستی در ولایت هرات دستگیر شدند که در مورد ۲۰ تن از آنان نیز حکم اعدام صادر شد.مجمعی که ابتدا به دستور آیت‌الله خمینی و برای حل اختلاف میان شورای نگهبان و مجلس به وجود آمد کم‌کم با گسترش فعالیت‌هایش وارد حوزه قانون‌گذاری شد. غیبت رفسنجانی در این مجلس آیا پیامدی منفی برای اعتدال‌گرایان خواهد داشت؟ریاست مجمع تشخیص مصلحت نظام آخرین و شاید تنها پست مهمی بود که اکبر هاشمی رفسنجانی تا زمان مرگ عهده دارش بود. تشکیل این مجمع در اصل یکی از ابتکارات خود هاشمی بود برای پایان دادن به اختلافات میان مجلس و شورای نگهبان.  قاسم شعله سعدی وکیل و حقوقدان و نماینده دور سوم و چهارم مجلس شورای اسلامی می گوید: «گفتمان حاکم بر مجلس اول و دوم و تا نیمه مجلس سوم، گفتمان چپ گرایانه و متاثر از سوسیالیسم بود و حتی آنانکه مسلمان بودند نوعی اسلام سوسیالیستی را ترویج می کردند و به همین دلیل مصوباتی داشتند مثل تصرف اموال و اراضی ثروتمندان و مالکان و تقسیم آنان بین فقرا. این مصوبات اکثرا به دلیل مغایرت با قوانین شرع از سوی شورای نگهبان رد می شد. لذا رفسنجانی به عنوان رئیس مجلس این مشکل را با آیت الله خمینی در میان گذاشت و آقای خمینی این مجمع را بدون آنکه محمل قانون اساسی داشته باشد تاسیس کرد.»  قبل از تشکیل این مجمع اما آیت الله خمینی یک راه حل دیگر تعیین کرده بود و گفته بود اگر شورای نگهبان مصوبه ی مجلس را رد کند و آن را خلاف شرع تشخیص دهد و مجلس هم زیر بار نظر شورای نگهبان نرود، مجلس برای دومین بار و  با اکثریت آرا و نیز قید واژه ضرورت دارد می تواند این مصوبه را تصویب کند و این بار دیگر این مصوبه تبدیل به قانون می شود و شورای نگهبان هم حق مخالفت ندارد. اما این راه حل هم عملی نشد و به همین دلیل آقای خمینی دستور تشکیل این مجمع را در مهرماه ۱۳۶۲ صادر کرد.  بیشتر بخوانید: مرگ رفسنجانی؛ خلأ مرد پشت پرده سیاست در آینده ایران   در ۱۷ بهمن ۱۳۶۶ هجری شمسی آیت الله خمینی با صدور فرمانی، نام مجمع تشخیص مصلحت نظام را برای این مجمع رسما اعلام و اعضای آن را نیز خود تعیین کرد که عبارت بودند از: علی خامنه ای، هاشمی رفسنجانی، میرحسین موسوی، موسوی اردبیلی، محمدرضا توسلی، موسوی خوئینی ها و سید احمد خمینی و ریاست آن نیز بر عهده خامنه ای رئیس جمهوری وقت گذاشته شد.  این مجمع حل اختلاف بدون آنکه در قانون ذکر شده باشد به کارش ادامه داد تا آنکه در ۴ اردیبهشت سال ۱۳۶۸ یعنی حدود یک ماه و نیم قبل از فوت آیت الله خمینی، او طی نامه ای به خامنه ای رئیس جمهوری وقت به اشکالات و نواقص قانون اساسی اشاره کرد و دستور تشکیل شورایی برای بازنگری قانون اساسی را داد. تعیین و تبیین وظایف و اختیارات مجمع تشخیص مصلحت نیز از جمله مواردی بود که خمینی خواهان گنجاندن آن در قانون اساسی شده بود.  تبیین وظایف مجمع تشخیص مصلحت در قانون اساسی جدید  پس از بازنگری در قانون اساسی و در متن جدید این قانون هشت وظیفه برای مجمع تشخیص مصلحت نظام برشمرده شده که شامل چهار وظیفه عمومی و مستمر و چهار وظیفه موردی و مقطعی است:  چهار وظیفه عمومی مجمع تشخیص مصلحت نظام عبارتند از: تشخیص مصلحت میان نظرات مجلس شورای اسلامی و شورای نگهبان، تهیه و پیشنهاد پیش نویس سیاست های کلی نظام در اجرای بند ۱ اصل ۱۱۰ قانون اساسی، حل معضلات نظام با ارجاع از سوی مقام رهبری و اعلام نظر در مورد استفساریه های مربوط به مجمع تشخیص مصلحت نظام.    چهار وظیفه مقطعی این مجمع نیز عبارتند از: مشاوره در اموری که رهبر ایران در اجرای اصل ۱۱۲ قانون اساسی به مجمع ارجاع می کند، در صورت فوت یا استعفای مقام رهبری یا عزل توسط مجلس خبرگان رهبری، تشکیل یک شورای ۳ نفره جهت رسیدگی امور تحت اختیار رهبر، تصویب مصوبات شورای رهبری ایران در صورت عزل، استعفا و یا فوت رهبر وقت با این توضیح که در زمان وجود رهبر، این بررسی بر عهده شخص اوست و مشارکت در شورای بازنگری قانون اساسی جمهوری اسلامی ایران، بر اساس اصل ۱۷۷ قانون اساسی.  اعضای اولین دور مجمع تشخیص مصلحت نظام پس از قانونی شدن این مجمع عبارت بودند از: رؤسای قوا سه گانه، فقهای شورای نگهبان، وزیر مربوطه، رئیس کمیسیون مربوطه در مجلس شورای اسلامی و اعضای حقیقی شامل میرحسین موسوی، عبدالله نوری، محمدرضا مهدوی کنی، یوسف صانعی، موسوی خوئينی ها، موحدی کرمانی، حسن صانعی، محمدرضا توسلی و احمد خمینی. هاشمی رفسنجانی نیز به عنوان رئیس این مجمع انتخاب شد که تا زمان مرگش همچنان این سمت را داشت.  کارنامه ای نه چندان مثبت در داوری  روند کاری این مجمع در ۲۷ سالی که از تشکیل قانونی آن می گذرد اما کارنامه مثبتی را نشان نمی دهد. در این مدت موارد بسیاری بوده که به مجمع تشخیص مصلحت نظام ارجاع داده شده اما پاسخ درخوری گرفته نشده است. شاید مشهورترین مورد قانون پیوستن ایران به کنوانسیون بین المللی سیدا (منع همه گونه اشکال تبعیض علیه زنان) باشد که مجلس ششم آن را تصویب اما شورای نگهبان آن را رد کرد. این مصوبه در سال ۱۳۸۲ با اصرار مجلس ششم به ریاست مهدی کروبی به مجمع تشخیص مصلحت رفت و ۱۳ سال است که ظاهرا در آنجا در حال بررسی است.  مورد جنجالی دیگر استفساریه مجلس کنونی درباره قانون انتخابات است. براساس این استفساریه، شورای نگهبان نمی تواند پس از اعلام صحت انتخابات در هر حوزه، صلاحیت منتخبان را رد کرده و آرای آنها را باطل کند.   این استفساریه یکبار از سوی شورای نگهبان رد شد و بار دیگر با اصلاحاتی در مجلس دوباره تصویب شد اما شورای نگهبان بار دوم هم آن را رد کرد. در آبان ماه این مصوبه برای رای نهایی به مجمع تشخیص مصلحت نظام رفت و همچنان در آنجا در حال بررسی است.  مجمع تشخیص مصلحت حق قانون گذاری ندارد  یکی دیگر از ایراداتی که به نحوه عملکرد مجمع تشخیص مصلحت نظام گرفته می شود، ورود این نهاد به حوزه قانون گذاری است. در اصل با گنجاندن وظیفه تهیه و پیشنهاد پیش نویس سیاست های کلی نظام در اجرای بند ۱ اصل ۱۱۰ قانون اساسی دست این مجمع برای قانون گذاری تا حدودی باز گذاشته شده است.  قاسم شعله سعدی اما تاکید می کند که این مجمع در این مورد فقط نقش مشاورتی دارد: «ما الان عملا می بینیم که مجمع تشخیص مصلحت تبدیل شده به یک قوه قانون گذاری. بدون آنکه اختلافی بین مجلس و شورای نگهبان باشد این مجمع خودش سیاست های کلان را تدوین و ابلاغ می کند. در حالی که طبق اصل ۱۱۰ قانون اساسی تدوین سیاست های کلی نظام با رهبر است و مجمع باید به عنوان بازوی مشورتی رهبر عمل کند ولی عملا کارش به قانون گذاری رسیده است.»  بیشتر بخوانید: هاشمی رفسنجانی؛ از مرد شماره دو نظام تا رهبر فتنه  به گفته این حقوقدان در برخی موارد نیز وقتی مصوبه مورد اختلاف مجلس و شورای اسلامی به مجمع تشخیص مصلحت می رود در آنجا کل این مصوبه تغییر کرده و اصلا به صورت یک قانون جدید از مجمع بیرون می آید که نه آن چیزی است که مجلس تصویب کرده و نه چیزی که شورای نگهبان می خواسته است.   ریاست هاشمی رفسنجانی؛ ریاستی تشریفاتی  اکبر هاشمی رفسنجانی از زمان اولین دور جدید مجمع تشخیص مصلحت و پس از قانونی شدن این نهاد ریاست آن را بر عهده داشت. او تا زمان مرگش در ۱۹ دی ماه امسال همچنان عهده دار این سمت بود.  ولی آیا اصولا ریاست مجمع تشخیص مصلحت نظام، نقشی ویژه و کاربردی است یا رسمی و تشریفاتی؟  قاسم شعله سعدی در پاسخ به این پرسش می گوید: «کلیه اعضای مجمع تشخیص مصلحت کنونی را آقای خامنه ای تعیین کرده و اینها قریب به اتفاق کسانی هستند که به لحاظ فکری با آقای رفسنجانی همسو نبودند. در واقع می شود گفت که سمت ریاست مجمع برای آقای رفسنجانی یک سمت تشریفاتی بود.»  این حقوقدان می گوید: «رئيس جدید را هم آقای خامنه ای طوری انتخاب خواهد کرد که گروه خونی اش با خود ایشان هماهنگ باشد. آقای رفسنجانی هم چون از قبل رئیس مجمع بوده به اصطلاح روی دست اینها مانده بود و او را تحمل کردند. البته آقای رفسنجانی موضع گیری خاصی هم در مجمع نداشت که بقیه حاکمیت را عصبانی کند و نقشش تشریفاتی شده بود و به همین دلیل تحملش کردند.»  با این وجود و با توجه به اینکه وظایف و اختیارات مجمع تشخیص مصلحت گسترده تر شده، شاید بتوان گفت با مرگ هاشمی و غیبت او در مجمع تشخیص مصلحت نظام، اعتدال گرایان یک سنگر دیگر را نیز از دست دادند.صندوق کودکان سازمان ملل (یونیسف) گزارش داد که شمار کودکان و نوجوانان پناهجوی بی‌سرپرست در ایتالیا نسبت به سال ۲۰۱۵ دو برابر شده است. اکثر آنها از طریق دریای مدیترانه به ایتالیا راه یافته‌اند.یونیسف در گزارشی که روز جمعه (۱۳ دسامبر  ۲۴ دی) منتشر شد، شمار کودکان پناهجوی بی سرپرست در ایتالیا در سال گذشته میلادی را ۲۵ هزار و ۸۰۰ نفر اعلام کرد که نسبت به سال ۲۰۱۵ دو برابر شده است.  بر اساس این گزارش، اکثر این افراد را پسران ۱۵ تا ۱۷ ساله از اریتره، گامبیا، مصر و نیجریه تشکیل می دهند .  بیشتر بخوانید: قوانین شدید علیه ازدواج کودکان و نوجوانان پناهجو در آلمان  این سازمان وابسته به سازمان ملل در گزارش خود نوشته است که  دختران پناهجوی بی سرپرست بیش از پسران در معرض خطرهای گوناگون هستند.  طبق آمار یونیسف در سال ۲۰۱۶ در مجموع ۲۸ هزار و ۲۰۰ کودک و نوجوان از طریق دریای مدیترانه وارد ایتالیا شده اند که ۹۱ درصد آنها بی سرپرست هستند.  در گزارش یونیسف آمده است که کودکان و نوجوانان بی سرپرستی که در سال ۲۰۱۶  از راه مدیترانه به یونان رفته اند ۱۷ درصد کل کودکان و نوجوانان پناهجو را تشکیل می دهند.نیروهای عراقی به پیروزی‌های مهمی در نبرد با گروه تروریستی دولت اسلامی دست یافته‌اند. گفته می‌شود پس از تصرف دانشگاه موصل، حال نیروهای عراقی موفق شده‌اند ساختمان حکومتی استان نینوا در موصل را نیز به کنترل خود درآورند.خبر مربوط به پیشروی نیروهای عراقی در موصل رسما توسط یکی از فرمانده های ارشد آمریکا اعلام شده است. خبرگزاری رویترز با انتشار این خبر نوشت که فعالیت های مربوط به آزادسازی موصل در هماهنگی با ترکیه صورت می گیرد. خبر تصرف ساختمان حکومتی شهر موصل در شرایطی منتشر می شود که پیش از آن خبرگزاری آلمان از تصرف دانشگاه موصل توسط نیروهای عراقی گزارش داده بود.  در گزارش خبرگزاری آلمان آمده است که نیروهای عراقی موفق شده اند نفرات داعش در موصل را به عقب نشینی وادار کرده و نه تنها ساختمان دانشگاه موصل را متصرف شوند، بلکه ساختمان های اطراف آن را نیز به کنترل خود در آورند. گفته می شود که دولت اسلامی از ساختمان دانشگاه موصل به عنوان مقر فرماندهی خود استفاده می کرده است.. با تصرف این منطقه، عملا نیروهای عراقی توانسته اند در شرق موصل به نزدیکی رود دجله برسند.  بیشتر بخوانید: ابوبکر بغدادی، رهبر داعش با جلیقه انتحاری می خوابد  ارتش عراق اکنون بیش از سه ماه است که با همراهی پیشمرگه ها و نیروهای شبه نظامی تلاش دارد شهر موصل را از تصرف نیروهای داعش خارج کند. ارتش آمریکا نیز از این عملیات پشتیبانی هوایی می کند. شهر موصل از تابستان سال ۲۰۱۴ در تصرف دولت اسلامی است. در اثر پیشروی نیروهای عراقی، بسیاری از مناطق شرق موصل از تصرف نیروهای داعش خارج شده است، ولی غرب این شهر هنوز تحت کنترل نیروهای داعش قرار دارد.متخصصان امنیت و حریم خصوصی از کشف ضعفی در اپلیکیشن واتس‌اپ خبر داده‌اند که امکان نفوذ به پیام‌های رمزگذاری‌شده را فراهم می‌کند. متخصصان هشدار می‌دهند که چنین حفره‌ای می‌تواند جاسوسی دولت‌ها از کاربران را تسهیل کند.یکی از ویژگی های مهم اپلیکیشن های پیام رسان امروز، رمزگذاری ته به ته () پیام ها در آنهاست که به کاربران اطمینان می دهد امکان نفوذ، جاسوسی و خواندن پیام های آنها توسط دیگران، از جمله سازندگان این سرویس ها یا هکرها و سرویس های اطلاعاتی و دولت ها ناممکن خواهد بود. حالا متخصصان حفره ای در واتس اپ یافته اند که نشان می دهد این اپلیکیشن محبوب، ضعف امنیتی جدی دارد و ممکن است داده های خصوصی شهروندان در آن قابل رویت و ردیابی باشد.  روزنامه گاردین در گزارشی اختصاصی نوشته «ادعاهای فیس بوک، کمپانی مالک واتس اپ، مبنی بر این که نفوذ به پیام های کاربران در این اپلیکیشن حتی برای این کمپانی و کارمندانش هم ناممکن است» نادرست است و تا کنون به بیش از یک میلیارد کاربر واتس اپ آدرس اشتباه داده اند. ضعف از پروتکل رمزگذاری واتس اپ است که به گفته متخصصان امنیت می تواند «تهدیدی عظیم برای آزادی بیان» باشد.  تحلیلگران امنیت در گفت وگو با گاردین گفته اند که واتس اپ، امنیت و رمزگذاری سراسری خود را به عنوان مهم ترین ویژگی این اپلیکیشن مطرح کرده و به همین خاطر بسیاری از اکتیویست ها، کنشگران سیاسی، روزنامه نگاران و دیپلمات ها برای در امان ماندن از جاسوسی و تهدیدهای جاری سایبری به آن پناه برده اند، اما حالا با کشف این «در پشتی () شاید وقت تجدید نظر رسیده باشد.  بیشتر بخوانید: واتس اپ حالا همه مکاتبات کاربرانش را رمزگذاری می کند  واتس اپ برای رمزگذاری از پروتکلی به نام «سیگنال» بهره می گیرد که امکان نفوذ به پیام ها از سوی کسی را که در میانه فرستنده و گیرنده قرار گرفته، از بین می برد. اما حالا کشف شده که واتس اپ می تواند با اعمال کلیدهای رمزگذاری دیگری برای کاربران آفلاین، که هم برای فرستنده و هم گیرنده ناشناخته اند، فرستنده را وادار به ارسال مجدد و در نتیجه رمزگذاری مجدد همه پیام هایی کند که ارسال شان با موفقیت انجام نشده است. با این تکنیک امکان رویت پیام ها و نظارت بر آنها دست کم برای سازندگان واتس اپ (و کمپانی مالک آن فیس بوک) میسر خواهد بود.  این تغییرات در رمزگذاری به اطلاع گیرنده نمی رسد و فرستنده هم تنها در صورتی پی به موضوع خواهد برد که در تنظیمات «هشدارهای رمزگذاری» این امکان را فعال کرده باشد. حتی این هم پس از ارسال مجدد پیام ها انجام خواهد شد؛ یعنی زمانی که جاسوسی به طور بالقوه انجام شده است.  کاشف این «در پشتی» توبیاس بولتر، پژوهشگر امنیت و متخصص رمزگذاری در دانشگاه کالیفرنیاست که به گاردین می گوید: «اگر یک سازمان دولتی از واتس اپ بخواهد که پیشینه پیام های کاربری را در اختیارشان بگذارد، واتس اپ به خاطر ایجاد همین تغییرات در کلیدهای رمزگذاری عملا می تواند چنین کاری انجام دهد.»  بیشتر بخوانید: شمشیر دولبه رمزگذاری پیام ها؛ دردسر داعش برای تلگرام  این ضعف امنیتی کشف شده، ربطی به پروتکل رمزگذاری سیگنال ندارد. طراحان این پروتکل اپلیکیشنی را هم به همین نام «سیگنال» طراحی کرده اند که بر خلاف واتس اپ ضعف امنیتی ندارد. از آنجایی که ادوارد اسنودن، افشاگری که خبرهای تحول سازی از دنیای جاسوسی برای شهروندان آورده هم اپلیکیشن سیگنال را برای پیام رسانی آنلاین پیشنهاد کرده، شاید وقت کوچ از واتس اپ به سیگنال فرا رسیده باشد.  توبیاس بولتر این ضعف امنیتی واتس اپ را در ماه آوریل ۲۰۱۶ به اطلاع فیس بوک رساند و فیس بوک در واکنش گفت که از موضوع آگاه است. از آن زمان تا کنون هیچ تلاشی برای رفع این آسیب پذیری امنیتی انجام نشده است.  پروفسور کریستی بیل، بنیان گذار مرکز تحقیقات حریم خصوصی و جاسوسی، می گوید: «چنین ضعفی در امنیت واتس اپ، معدن طلایی برای آژانس های اطلاعاتی و امنیتی است و البته خیانتی است به اعتماد کاربران و تهدیدی جدی علیه آزادی بیان.»   واتس اپ در سال ۲۰۱۴ به بهای ۲۲ میلیارد دلار توسط فیس بوک خریداری شد و از اوت ۲۰۱۵ فیس بوک اعلام کرد که سیاست های مرتبط با حریم خصوصی در این اپلیکیشن را تغییر داده تا بتواند داده های کاربران واتس اپ و فیس بوک را با هدف سودآوری بیشتر از راه تبلیغات، ادغام کند.نمایندگان ۱۷ شرکت حوزه صنایع معادن، روز جمعه ۱۳ ژانویه (۲۴ دی) در شهر بوخوم آلمان برای حضور در بازار ایران نشستی داشتند. در این گردهمایی نمایندگانی از شرکت‌هایی از لهستان، چک و اسلواکی هم شرکت کردند.در نشست بوخوم شرکت های سامور، آیکوف و همچنین شرکت روهر مونتان گروپ حضور داشتند. شرکت روهر مونتان گروپ در تهران دفتر دارد و در حوزه های معادن، احداث تونل و سد سازی فعالیت می کند.  دکتر ساریم زیدی، مدیر عامل روهر مونتان گروپ به دویچه وله می گوید که شرکتش بیش از ۱۰ سال در ایران مشغول به کار است.  بیشتر بخوانید: شرکت های آلمانی در انتظار چراغ سبز برای همکاری با ایران  زیدی یاداوری می کند که بوخوم یکی از مراکز مهم صنایغ ذغال سنگ کشور آلمان است و نمایندگان شرکت های اروپایی جمع شدند تا فعالیت های خود را برای حضور در بازار صنایع معادن ایران هماهنگ کنند.  او که با وضعیت ایران به خوبی آشناست، می گوید: «صنایغ ذغال سنگ ایران نیاز به تکنولوژی مدرن و دستگاه های جدید دارد. در معادن ایران برای استخراج ذغال سنگ هنوز هم از وسایل عقب مانده استفاده می کنند و یا با دست کار می کنند. شرکت های آلمانی اکنون علاقمندند به ایران بروند.»  بیشتر بخوانید: وزیر اقتصاد آلمان خواستار گفت وگوی صریح با ایران شد  مدیر عامل شرکت روهر مونتان گروپ که نشست نمایندگان شرکت های حوزه صنایع معادن را ترتیب داده بود، از حاصل این جلسه خرسند است و می گوید نشست بوخوم موفق شده  که شرکت های آلمانی را با وضعیت ایران آشنا کند. به گفته او ایران دروازه های خود را به روی شرکت های غربی باز می کند و بخصوص در عرصه صنایع معادن و زیرساخت های اقتصادی امکان توسعه و رشد بیشتری دارد.وزیران پیشنهادی ترامپ در جلسات پرسش و پاسخ خود در سنای آمریکا سخنانی گفته‌اند که با اظهارات دونالد ترامپ زاویه دارد. حال مفسران می‌پرسند که آیا ترامپ افراد درستی برای این پست‌ها انتخاب کرده؟در جلسات سنا، برخی از وزیران پیشنهادی ترامپ نه تنها مواضعی متفاوت از مواضع رئیس جمهور آتی آمریکا به بیان کرده اند که حتی در قیاس با مباحث کارزار انتخاباتی، نگاهی معتدل تر به مسائل داشته اند. هنوز اما روشن نیست که آیا این مواضع معتدل تر نشانه تغییر مواضع خود ترامپ است یا بازتاب اختلافات نظری وزیران پیشنهادی با رئیس جمهور جدید.  برخی از تحلیلگران و مفسران هم گفته اند که شاید کار به این گونه پیش برود که ترامپ حرف های خودش را تکرار کند و وزیران کابینه اش راه خودشان را بروند. ولی اینکه کدام گمانه زنی به واقعیت نزدیک تر است، موضوعی است که به زودی روشن خواهد شد.  جلسات بررسی صلاحیت  بررسی صلاحیت وزیران پیشنهادی ترامپ چند روزی است که شروع شده است. تک تک این وزیران باید در برابر کنگره آمریکا حضور یابند و به پرسش های نمایندگان پاسخ گویند. این شیوه از بررسی صلاحیت را به طنز در آمریکا نوعی کباب کردن نامیده اند. چون سناتورهایی که در این یا آن گستره از دانش کارشناسانه برخوردارند، گزینه های پیشنهادی رئیس جمهور را به رگبار پرسش ها می بندند.  بدیهی است که نمایندگان حزب مخالف در این دوره، نمایندگان حزب دموکرات، منتظر چنین فرصتی هستند. تا همین الان خیلی چیزها روشن شده است و مهم ترین آن اینکه تیم وزیرانی که ترامپ برای وزارتخانه های مختلف پیشنهاد کرده، بر خلاف قاعده حاکم عمل می کنند و سازی متفاوت می نوازند. این وزیران در همان مسیری حرکت نمی کنند که تا کنون در کاخ سفید و دولت آمریکا روال عادی و مرسوم کار بوده است.  بیشتر بخوانید: نقض برجام، احتمال تحریم های جدید از سوی آمریکا و کارت بازی ایران  یک هفته است که کار پرسش و پاسخ وزیران در سنا شروع شده است. تا این لحظه ۷ وزیر از مجموع ۱۵ وزیر پیشنهادی به پرسش های نمایندگان پاسخ گفته اند. پاسخ هایی که این یا آن وزیر پیشنهادی به پرسش های نمایندگان داده اند، از آن حکایت دارد که مواضع آن ها در برخی موارد با مواضع اعلام شده ترامپ متناقض است.  شماری از رسانه های آلمانی زبان و از جمله روزنامه فرانکفورتر آلگماینه، سایت خبری شبکه یک آلمان تاگس شاو و همچنین سایت شبکه خبری  ان تی وی گوشه هایی از تناقض گویی های وزیران پیشنهادی با مواضع اعلام شده ترامپ را منتشر کرده اند.  مناسبات با روسیه  تاگس  شاو به اختلاف نظر ترامپ و رئیس آینده سازمان سیا، مایک پمپئو از یکسو و اختلاف نظر ترامپ با وزیر دفاع پیشنهادی اش، جیمز ماتیس از سوی دیگر پرداخته است. هم رئیس آینده سازمان سیا و هم وزیر دفاع پیشنهادی، روسیه را برخلاف نظر دونالد ترامپ، متحد جدید آمریکا ارزیابی نمی کنند.  به عنوان نمونه، وزیر دفاع پیشنهادی ترامپ درباره روسیه از جمله چنین گفته است: «ما لیست بلند و بالایی از تلاش هایی داریم که تا کنون برای بهبود مناسبات با روسیه انجام شده اند. و در عین حال لیست کوتاهی داریم که حکایت از موفقیت چنین تلاش هایی دارد.» جیمز ماتیس تاکید کرده است که ما می بایست در برابر پوتین رویکردی واقع بینانه داشته باشیم. پوتین همه تلاش خود را به کار برده تا در پیمان دفاعی آتلانتیک شمالی، ناتو، شکاف بیاندازد.  بیشتر بخوانید: جیمز ماتیس: آمریکا باید به  قول توافق اتمی با ایران احترام بگذارد  وزیر امورخارجه پیشنهادی ترامپ، رکس تیلرسون رئیس پیشین کمپانی بزرگ نفتی اکسون موبیل است و گفته می شود که مناسبات بسیار خوبی با پوتین و روسیه دارد. فراموش نباید کرد که سال ۲۰۱۴ پوتین به تیلرسون مدال دوستی روسیه را اهدا کرده بود. با عزیمت از این مناسبات حسنه با روسیه، گمان می رفت که تیلرسون همان سیاستی را در قبال روسیه دنبال کند که ترامپ ظرف ماه های گذشته به کرات مطرح کرده است.  جلسه پرسش و پاسخ رکس تیلرسون در کنگره آمریکا اما برخلاف انتظار، حکایت از مواضع متفاوت او با رئیس جمهور آینده آمریکا دارد. او روسیه و ولادیمیر پوتین را تهدیدی برای منطقه و کل جهان ارزیابی کرده و گفته است که باید روسیه را سر جای خود نشاند.  رویکرد آمریکا در برابر ناتو  وزیر امور خارجه پیشنهادی ترامپ، رکس تیلرسون نیز نظیر ژنرال ماتیس بر اهمیت غیرقابل انکار ناتو تاکید کرده است. حال آنکه ترامپ در کارزار انتخاباتی خود بارها از نقش و سیاست ناتو انتقاد کرده بود.  ژنرال جیمز ماتیس، وزیر دفاع پیشنهادی ترامپ، درباره ناتو از جمله گفته است که باید همه توجه و توان آمریکا معطوف به پیمان دفاعی آتلانتیک شمالی، ناتو شود. او گفته حتی اگر ناتو هم وجود نمی داشت، ما می بایست چنین نهادی را راه اندازی می کردیم. پیمان ناتو ضامن صلح در جهان است. ژنرال جیمز ماتیس حتی گفته بود که آمریکا و متحدانش باید از همه امکانات دیپلماتیک، اقتصادی و نظامی بهره گیرند تا در صورت لزوم از خودشان در برابر تهدیدات دفاع کنند.  نظر ماتیس و ترامپ درباره برجام  دونالد ترامپ توافق هسته ای با ایران را ابلهانه ترین معامله کل تاریخ آمریکا خوانده بود. ترامپ گفته بود که به محض شروع کارش، برچیدن این توافق در شمار اولویت های دولت او خواهد بود. حال آنکه وزیر دفاع پیشنهادی ترامپ در جلسه پرسش و پاسخ سنا موضع کاملا متفاوتی در برابر برجام گرفت. ژنرال جیمز ماتیس در این باره گفت: «هرگاه آمریکا متعهد به انجام چیزی شده باشد، باید برای همکاری با متحدان خود به این تعهد پایبند بماند.»  بیشتر بخوانید: وزیر خارجه پیشنهادی ترامپ: ایران تهدیدی برای جهان است  ماتیس گفته که به توافق هسته ای با ایران پایبند است. این در حالی است که وزیر پیشنهادی ترامپ برای وزارت امور خارجه پیش تر موضوع بررسی مجدد برجام را مطرح کرده بود. طبعا بررسی مجدد توافق هسته ای با برچیدن آن تفاوتی جدی دارد.  مکزیک و احداث دیوار مرزی  یکی از برگ هایی که دونالد ترامپ در کارزار انتخاباتی رو کرد، موضوع مقابله با مهاجرین غیرقانونی و احداث دیوار در مرز مکزیک بود. ترامپ گفته بود که این بهترین و ساده ترین راه مقابله با ورود غیرقانونی مهاجرین به آمریکاست.  احداث دیوار مرزی و هزینه اجرای این پروژه به بحث های داغی در آمریکا دامن زد. ترامپ درباره تامین هزینه این دیوار گفته بود که ما این دیوار را ایجاد می کنیم و پول آن را از مکزیک می گیریم. رئیس جمهور مکزیک بارها و از جمله ساعاتی پس از نخستین نشست خبری دونالد ترامپ اعلام کرد که مکزیک حاضر به تامین مالی یا مشارکت در احداث چنین دیواری نیست.  بیشتر بخوانید: واکنش اعتراض آمیز مکزیک به سخنان دونالد ترامپ  جان کلی، وزیر پیشنهادی ترامپ برای وزارت امنیت داخلی آمریکا صراحتا گفته است که به باور او مشکل مهاجرت غیرقانونی با ایجاد یک مانع روانی حل نخواهد شد. حال بسیاری از مفسران می پرسند، اگر چنین است، آیا احداث چنین دیواری اصولا ضرورت دارد؟  مهاجرت و سفر مسلمانان به آمریکا  یکی دیگر از وعده ها و شعارهای انتخاباتی دونالد ترامپ مربوط به مهاجرت و سفر مسلمانان به آمریکا می شد. این شعار انتخاباتی باعث افزایش محبوبیت ترامپ در برخی از لایه های اجتماعی آمریکا شد. ترامپ مدعی شده بود که سفر و مهاجرت مسلمانان به آمریکا باعث افزایش خطر حملات تروریستی در این کشور می شود و از این رو ، او بر آن است تا جلوی آن را بگیرد.  حال وزیر پیشنهادی او برای دادستانی کل آمریکا، جف سشن موضعی کاملا متفاوت با موضع و رویکرد ترامپ درباره سفر و مهاجرت مسلمانان به آمریکا بیان کرده است. جف سشن در جلسه پرسش و پاسخ کنگره آمریکا گفت «من به این موضوع که باید جلوی ورود مسلمانان به آمریکا را گرفت نه باور دارم و نه از آن دفاع می کنم.»  تغییرات جوی  بسیاری از پیروان دونالد ترامپ، مثل خود او بر این باورند که موضوع تغییرات جوی و آب و هوایی، صحت ندارد و نوعی خیال پردازی است. ترامپ بسیاری از توافق های مربوط به مقابله با تغییرات جوی را رد کرده و چنین توافق هایی را برای اقتصاد آمریکا مضر خوانده است. او حتی گفته است که مایل به شرکت در چنین نشست ها و همایش هایی نیست.  بیشتر بخوانید: نخستین نشست خبری ترامپ؛ از هک انتخاباتی تا حصار مرزی  اما وزیر پیشنهادی او برای وزارت خارجه آمریکا، رکس تیلرسون گفته است: «اینکه آمریکا در نشست های مربوط به تغییرات آب و هوایی شرکت کند، امر بسیار مهمی است.» تیلرسون افزوده که مقابله با خطر تغییرات جوی، موضوعی بین المللی است و یک همکاری جهانی را طلب می کند.  استفاده از شکنجه  ترامپ در کارزار انتخاباتی خود بارها از شکنجه برای اعتراف گیری دفاع کرده بود. او گفته بود که شکنجه موثر است و قرار نیست که با افراد مظنون به فعالیت های تروریستی بنشینیم و گپ بزنیم، باید آن ها را وادار کنیم که حرف بزنند و شکنجه برای به حرف آوردن آن ها موثر است.  یکی از شیوه های شکنجه که مورد استفاده نهادهای امنیتی آمریکا قرار می گرفته، واتربوردینگ است که نوعی القای حس غرق شدن یاغرق مصنوعی است. باراک اوباما استفاده از این شیوه را منع کرده بود.  برخلاف نظر دونالد ترامپ، هم رئیس آینده سازمان سیا، مایک پمپئو و هم کاندید پیشنهادی ترامپ برای وزارت دادگستری، جف سشن استفاده از شکنجه غرق مصنوعی را غیرقانونی خوانده و گفته اند که از چنین شیوه هایی استفاده نخواهند کرد.بحث پیرامون دخالت سایبری روسیه و پخش اخبار جعلی در انتخابات ریاست‌جمهوری آمریکا موجب شده تا اتحادیه اروپا هم نسبت به دخالت خارجی به ویژه در روند انتخابات هوشیار شده و به فکر حفاظت از خود بیفتد.نوامبر سال ۲۰۱۶ سرورهای کمیسیون اتحادیه اروپا از سوی هکرها به مدت چندین ساعت از کار افتاد. در این حمله سایبری آنطور که کمیسیون اتحادیه اروپا بعدا اعلام کرد، هکرها موفق به سرقت اطلاعات نشدند.  اما این واقعه زنگ های هشدار را در اتحادیه اروپا به صدا درآورد و از آن زمان به بعد این نهاد در حالت آماده باش قرار گرفت. انتشار گزارش ها مبنی بر دخالت سایبری روسیه در انتخابات ریاست جمهوری آمریکا و کمک گرفتن مسکو از هکرها برای تأثیرگذاری در روند انتخابات موجب شدند تا اتحادیه اروپا بیش از پیش در برابر خطر حملات سایبری هشیاری به خرج دهد.  اما اتحادیه اروپا نهادی است متشکل از ۲۸ کشور عضو که هر کدام از نظر دانش و سطح فناوری با یکدیگر تفاوت دارند. این تفاوت ها برای اندروس انسیپ، معاون رئیس کمیسیون اتحادیه اروپا نیز روشن است. به گفته او هیچ کدام از کشورهای اتحادیه اروپا، چه کوچک و چه بزرگ، به تنهایی قادر به یافتن پاسخ برای پرسش های امنیتی نیستند.  گام های اولیه  به گزارش سایت تاگس شاو، اینک اتحادیه اروپا در همین راستا گام های نخست برای کمک به اعضای خود را برداشته است. تشکیل یک کمیته مرکزی که به طور مخفف  خوانده می شود، از جمله این اقدامات است. وظیفه این کمیته از جمله نظارت بر تشکیل تیم بحران است که در مواقع ضروری و حساس وارد عمل شود و تبادل اطلاعات در میان اعضای اتحادیه اروپا را تقویت کند.  البته این همه راه حل نیست. تشکیل چنین تیم ها و عملیاتی مستلزم تأمین هزینه های مالی نیز هست. برای همین هم اخیرا اتحادیه اروپا و ناتو به توافق رسیدند که در مورد تضمین امنیت اینترنت با یکدیگر همکاری کنند.  بیشتر بخوانید:مسکو دخالت سایبری در انتخابات آمریکا را انکار کرد  توماس د وال، کارشناس مسائل سیاسی در گفتگو با خبرنگار شبکه اول تلویزیون آلمان مستقر در بروکسل، به انتخابات مهم پیش رو در شماری از کشورهای عضو از جمله آلمان در سال ۲۰۱۷ اشاره کرده و نسبت به اقدامات احتمالی روسیه هشدار می دهد. او می گوید، احتمالا روسیه تلاش خواهد کرد تا ترندهای پوپولیستی در مورد اخبار مربوط به مهاجران یا خطرات تروریستی از سوی اسلام گرایان را در جریان انتخابات تقویت کند.   آفتی به نام خبر جعلی  نشر اخبار جعلی در جریان انتخابات آمریکا نگرانی عمده دیگری است که اتحادیه اروپا با آن روبروست. برای این نگرانی هنوز نمی توان راه حل مشخصی ارائه داد.  تأثیر خبرهای نادرست و گمراه کننده بر نتیجه انتخابات نوامبر سال گذشته در آمریکا نشان داد که نظارت بر اصالت اخبار و گزارش ها باید به طور جدی در دستور کار قرار گیرد.  انسیپ که خود زمانی نخست وزیر استونی بوده، همانند ورا یورووا، کمیسر امور قضایی که در چکسلواکی بزرگ شده، به خوبی با  نهادهایی که بر تک صدایی اصرار کرده و تلاش برای تلقین و تزریق یک باور مشخص به جامعه داشته اند، آشنا هستند. برای همین هم معاون رئیس کمیسیون اتحادیه اروپا هشدار می دهد که در مسیر جلوگیری از انتشار اخبار جعلی نباید به دام تک صدایی افتاد.  در همین راستا فدریکا موگرینی، مسئول سیاست خارجی اتحادیه اروپا اینک مسئولیت تیمی را بر عهده دارد که کارش بر روی بررسی پروپاگاندای مخالفت با اروپا متمرکز شده است. پارلمان اروپا اخیرا خواستار تقویت پرسنلی و مالی این تیم ده نفره شد.  به گفته این نهاد اروپایی، چنانچه این درخواست محقق نشود، این احتمال وجود دارد که اروپا با خطر تضیف و گسست بیشتر روبرو شود.سایت ویکی‌لیکس شرایط موافقت جولیان آسانژ با تحویل خود به آمریکا را اعلام کرد. بر این اساس، آسانژ خواستار بخشودن چلسی منینگ، خبررسان ویکی‌لیکس از سوی اوباما شده است.سایت افشاگر ویکی لیکس می گوید، جولیان آسانژ، بنیان گذار این سایت در صورتی که چلسی منینگ، خبررسان ویکی لیکس مورد عفو باراک اوباما قرار بگیرد با تحویل داده شدن به آمریکا موافقت خواهد کرد.  ویکی لیکس پنج شنبه ۱۲ ژانویه (۲۳ دی) در توییتر نوشت، با وجود این که اتهام های مطرح شده علیه آسانژ در تناقض آشکار با قانون اساسی است او در صورتی که اوباما پیش از پایان دوران ریاست جمهوری خود در آمریکا چلسی منینگ را ببخشد با تحویل خود موافقت خواهد کرد.  آسانژ از میانه سال ۲۰۱۲ تا کنون در سفارت اکوادور در لندن به سر می برد. این استرالیایی ۴۵ ساله برای فرار از دستگیری توسط پلیس بریتانیا و در نهایت استرداد به سوئد، جایی که او در آن با اتهام  تجاوز جنسی روبروست، به سفارت اکوادور پناه برد. آسانژ نه تنها باید در سوئد در رابطه با اتهام  خود پاسخگو می بود بلکه بیم داشت که از سوئد به آمریکا تحویل داده شود.  بیشتر بخوانید: امیدهای افشاگر ویکی لیکس به قدرت گیری ترامپ  مقام های آمریکایی آسانژ را به انتشار صدها هزار سند مخفیانه  این کشور از طریق ویکی لیکس متهم کرده اند که در صورت محکوم شدن می تواند او را با سال ها مجازات زندان روبرو کند.  چلسی منینگ، تحلیل گر اطلاعاتی ارتش آمریکا   که به دلیل دادن اطلاعات طبقه بندی  شده به پایگاه ویکی لیکس به ۳۵ سال زندان محکوم شده از اوباما خواسته که پیش از پایان دوران ریاست جمهوری اش، مجازات او را تخفیف دهد.  او در ماه نوامبر نوشت که از اوباما طلب بخشایش کرده است. منینگ از اوباما درخواست کرد ترتیبی دهد تا او که اینک شش سال حبس خود در زندان نظامی فورت  لیون ورث در ایالت کانزاس را گذرانده آزاد شود.  بیشتر بخوانید: چلسی منینگ افشاگر اسرار دولت آمریکا در اعتصاب غذا  این تحلیل گر اطلاعاتی در ارتش آمریکا که پیش تر به عنوان یک مرد با نام برادلی منینگ، خبررسان ویکی لیکس شناخته می شد در زمان استقرار در عراق صدها هزار سند ارتش و اسناد محرمانه دیپلمات های آمریکا را از کامپیوترهای ارتش دانلود کرده و به ویکی لیکس فرستاده بود.  او می گوید، هدفش از این مطرح شدن بحث در مورد جنگ عراق و افغانستان در افکار عمومی بوده است.  در مه سال ۲۰۱۰ چلسی منینگ در پایگاهی در نزدیکی بغداد بازداشت شد. او که تراجنس است بعد از محکومیت در سال ۲۰۱۳ اعلام کرد، از این به بعد نامش چلسی است و می خواهد به عنوان یک زن زندگی کند.  در آوریل سال ۲۰۱۴ دادگاه آمریکا تغییر نام او را تأیید کرد و بعد از آن ارتش آمریکا نیز به او اجازه داد تا با هورمون درمانی تغییر جنسیت دهد. اوباما تا یک هفته دیگر (۲۰ ژانویه ۲۰۱۷) رئیس جمهور آمریکا خواهد بود.ترکیه و روسیه پیمانی امضا کردند که طی آن عملیات هوایی دو کشور در سوریه هماهنگ خواهد شد. هدف از این پیمان تأمین امنیت پرواز و جلوگیری از سوانح هوایی اعلام شده است.نیروهای مسلح روسیه و ترکیه قصد دارند در  آینده در عملیات هوایی علیه گروه های جهادگرا در سوریه هماهنگ عمل کنند.  این دو کشور در همین رابطه روز پنج شنبه ۱۲ ژانویه (۲۳ دی) در مسکو توافقنامه ای امضا کردند که هدف آن جلوگیری از سوانح حین پرواز هواپیماها و پهپادها (هواپیماهای بدون سرنشین) در حریم هوایی سوریه است.  وزارت خارجه روسیه اعلام کرده که هدف از این پیمان هماهنگی عملیات علیه اهداف تروریستی است. دو کشور با امضای این پیمان به ساز و کاری دست پیدا می کنند که موجب هماهنگی و همکاری نیروی هوایی آ ن ها خواهد شد.  بیشتر بخوانید: ترکیه در الباب سوریه به جای آمریکا از روسیه کمک گرفت  ترکیه و روسیه بر سر آتش بسی که از اواخر دسامبر سال ۲۰۱۶ در سراسر سوریه برقرار شده به توافق رسیده بودند. در حال حاضر این دو کشور مذاکرات صلح را در آستانه، پایتخت قزاقستان پیش می برند.  مولود چاوش اوغلو، وزیر خارجه ترکیه گفته است که روسیه تمایل دارد دولت آینده آمریکا به ریاست دونالد ترامپ را نیز برای شرکت در مذاکرات مقرر در ۲۳ ژانویه دعوت کند. در همین حال سخنگوی سازمان ملل متحد گفته است، پیش بینی می شود که سازمان ملل نیز در این مذاکرات شرکت داشته باشد اگر چه که هنوز دعوت نامه ای در این رابطه دریافت نشده است.  مذاکرات آستانه قدمی مهم برای مذاکرات فوریه در ژنو به میانجی گیری استفان دمیستورا، نماینده ویژه سازمان ملل برای استقرار صلح در سوریه است. شورای امنیت سازمان ملل متحد در قطعنامه ای در پایان دسامبر ۲۰۱۶ اعلام کرد که از مذاکرات آستانه پشتیبانی می کند.  بیشتر بخوانید: حمله جنگنده های هوایی روسیه و سوریه به ادلب  ترکیه و روسیه در جنگ داخلی سوریه در دو جبهه متفاوت علیه گروه های جهادگرا می جنگند. در حالی که روسیه متحد مهم بشار اسد، رئيس جمهور سوریه و حامی واحدهای نظامی آن است، ترکیه که همسایه سوریه است از مخالفان مسلح بشار اسد پشتیبانی می کند.نمایشی به نام مدرک شماره ۲( ) درباره باغ وحش حیوانی از سیاه پوستان به دلیل اعتراض مخالفان و تجمع آنها در محل اجرا لغو شد.سرلشکر قاسم سلیمانی٬ فرمانده نیروی قدس سپاه پاسداران ایران در نامه‌ای از ابراهیم حاتمی‌کیا برای ساخت فیلمی درباره مصطفی چمران تقدیر کرد.شیر شاه (لاین کینگ) که از سال ۱۹۹۷ در تئاترهای معتبر شهرهای مختلف جهان بر روی صحنه است با درآمدی برابر۶ میلیارد و دو میلیون دلار به پرفروش‌ترین نمایش موزیکال در تاریخ تبدیل شده است.نگاهی به کارنامه ادبی سیمین بهبهانی٬ همراه با گفت‌وگوهای اختصاصی رادیویی و تلویزیونی و شعرخوانی با صدای شاعرهیئت انتخاب فیلم‌های ایرانی برای معرفی به آکادمی علوم و هنرهای سینمایی (اسکار) نهایتا از میان ده فیلمی که به مرحله نهایی رسیده بودند، فیلم امروز ساخته رضا میرکریمی را به عنوان نماینده سینمای ایران انتخاب کرد.جشنواره موسیقی زار در روز‌‌های ۱۷ و ۱۸ سپتامبر در شهر استانبول ترکیه با شرکت گروه‌هایی از نوازندگان و خوانندگان جنوب ایران برگزار شد. بهزاد بلور مشاهدات خود را از این جشنواره در گزارشی نوشته است.چند شب پیش، نخستین حضور ابراهیم حاتمی‌کیا در برنامه تلویزیونی هفت جنجال آفرین شد. طبق روال ماه‌های اخیر، او این بار هم به فیلمسازان جشنواره‌ای تاخت، از اقلیت بودن خود در هرمِ لعنتیِ سینما سخن گفت و از آقا مرتضی مرتضی آوینی و جای خالی او یاد کرالی اسمیت٬ هوارد جاکوبسن٬ نیل موخرجی (بریتانیا)٬ جاشوا فریس٬ کارن جوی فاولر (آمریکا) و ریچارد فلاناگان (استرالیا) شش نویسنده ای هستند که برای این جایزه ۵۰ هزار پوندی نامزد شدند.ویل سلف از نویسندگان سرشناس و صريح اللهجه بریتانیا می نویسد که جورج اورول یک شخصيت متوسط و نه چندان برجسته بود و نظرات او در مورد اهمیت نگارش به زبانی ساده کاملا نادرست است.کمیته انتخاب فیلم ایرانی برای معرفی به آکادمی علوم و هنرهای سینمایی اسکار ده فیلم ایرانی را انتخاب کرده است و از میان آنها یک فیلم برای معرفی به اسکار معرفی خواهد شد.بن‌هور یکی از موفقترین فیلم‌های حماسی تاریخ سینما به کارگردانی ویلیام وایلر، محصول سال ۱۹۵۹ پس از گذشت بیش از نیم قرن در هالیوود بازسازی می‌شود.در پی جلوگیری از اکران فیلم شیفتگی به کارگردانی علی زمانی عصمتی که مجوز ساخت گرفته بود٬ عباس نادری دبیر شورای پروانه نمایش فیلم‌های سینمایی گفت که این فیلم به دلیل موهای تراشیده بازیگر زن‌ خود مجوز اکران نخواهد گرفت.ب. د. فیل جایگزین دومین جشنواره بزرگ کتاب‌های مصور اروپا در شهر لوزان سوئیس برگزار شد. این جشنواره دهمین سال تولد خود را از یازدهم تا چهاردهم سپتامبر با آثاری از نویسنده‌های شناخته شده کتابهای مصور دنیا جشن گرفت.الی اسمیت٬ هوارد جاکوبسن٬ نیل موخرجی (بریتانیا)٬ جاشوا فریس٬ کارن جوی فاولر (آمریکا) و ریچارد فلاناگان (استرالیا) شش نویسنده ای هستند که برای این جایزه ۵۰ هزار پوندی نامزد شدند.زیگرید لطفی، مترجم آثار ادبیات معاصر فارسی به زبان آلمانی در نهم شهریورماه  در تهران درگذشت. خانم زیگرید لطفی، زاده آلمان و دارای درجه دکترا در رشته زبان و ادبیات از دانشگاه گوتینگن آلمان بود.فریبرز رئیس‌دانا، از اعضای کانون نویسندگان ایران، از تشکیل مجمع عمومی این کانون پس از دوازده سال ممانعت نیروهای امنیتی خبر داد و گفت که در نشست اعضای این کانون در تهران در روز جمعه هفتم شهریور، اعضای جدید هیئت دبیران آن انتخاب شدند.استفاده نامناسب از پرچم مکزیک در یکی از اجراهای مایلی سایرس، خواننده جنجالی آمریکایی باعث شده است که شکایتی رسمی علیه او تنظیم شود. تحقیقات درباره آنچه اتفاق افتاده، در جریان است.مدیر کل دفتر موسیقی وزارت ارشاد ایران از بابت ممانعت از ورود حسین علیزاده و گروهش به هواپیما به دلیل حمل ساز عذرخواهی کرده و گفته که این وظیفه مدیران ارشد ایران ایر و کارمندان آن پرواز است که عذرخواهی کنند.دوسالانه معماری ونیز حلقه ششم از دوسالانه های ونیز است که در کنار دوسالانه های هنر، سینما(که بر خلاف اسم اش هر سال برگزار می شود)، رقص، تئاتر و موسیقی، این شهر بی نظیر را با بیش از پیش با هنر عجین می کند.نمایشگاه کاغذبریده‌ها مجموعه‌ای از آثار هنری ماتیس، هنرمند فرانسوی قرن بیستم در گالری تیت مدرن در لندن به عنوان موفق‌ترین نمایشگاه این گالری شناخته شد.در سی‌وهشتمین اجلاس کمیته میراث جهانی یونسکو که در شهر دوحه قطر برگزار می شود، شهر سوخته در فهرست میراث جهانی یونسکو به ثبت رسید.هوشنگ سیحون، معمار، طراح، نقاش و مجسمه ساز ایرانی و رئیس پیشین دانشکده هنرهای زیبای دانشگاه تهران درگذشت.جشنواره ادینبورگ زیر سایه رفراندومی که ماه بعد تکلیف استقلال اسکاتلند را روشن می کند، پایان گرفت. این مطلب نگاهی به چند اثر برگزیده.دقیقا نیم قرن از اولین اجرای ویولن زن روی بام می گذرد که یکی از موفق ترین نمایش های موزیکال تا به امروز است.موزه سکلر و فرئیر در واشنگتن با برگزاری نمایشگاهی از آثار خوشنویسی نستعلیق ۴ استاد برجسته ایرانی، مربوط به قرن های ۱۴ تا ۱۶ میلادی، تاریخچه پیدایش این هنر ایرانی را به نمایش گذاشته است.همزمان با تولد ایمی واین هاوس، خواننده انگلیسی، از مجسمه ای از او در شمال لندن پرده برداری شده است. ایمی واین هاوس حدود سه سال پیش و پس از سالها تلاش ناموفق برای ترک مواد مخدر و الکل در خانه اش در محله کمدن در شمال غرب لندن درگذشت.این برنامه را که آمیزه‌ای است از تازه‌ترین ترانه‌های تاجیکستان و افغانستان، داریوش رجبیان تهیه کرده است.جشنواره بین‌المللی فیلم تورنتو فردا تمام می‌شود. امسال در این جشنواره چند فیلم با موضوع ایران هم به نمایش درآمده‌اند. بهمن کلباسی که به این جشنواره رفته است، از یکی از خبرسازترینِ این فیلم‌ها گزارش می‌دهد.داریوش آشوریشصت و هفتمین جشنواره فیلم کن شامگاه ۲۴ مه با اهدای نخل طلا به فیلم خواب زمستانی، ساخته نوری بیلگه جیلان، سینماگر سینمای ترکیه به کار خود پایان داد.محمدرضا لطفی، استاد موسیقی و نوازنده ایرانی،‌ روز ۱۲ اردیبهشت ۹۳ در تهران درگذشت. این صفحه مجموعه مطالبی است که در بی بی سی فارسی درباره این هنرمند ایرانی منتشر شده است.گابریل گارسیا مارکز نویسنده کلمبیایی و برنده جایزه نوبل درگذشتهشتاد و ششمین دوره مراسم اسکار یکشنبه، دوم مارس در لس آنجلس برگزار شد. همه آنچه باید درباره نامزدها و برندگان اسکار ۲۰۱۴ بدانیممروری بر وضعیت ادبیات، سینما، موسیقی، تئاتر و هنرهای تجسمی در هشت سال ریاست جمهوری محمود احمدی نژادیادداشت هایی در معرفی و نقد آثار شاهرخ مسکوب در هفتمین سالمرگ او.مطالبی پیرامون اندیشه های احمد کسروی و چگونگی قتل وی توسط فداییان اسلام.در این صفحه مطالبی درباره زبان فارسی در ایران، افغانستان، تاجیکستان و سایر مناطق فارسی زبان می خوانید.دیوان کامل استاد مصلح الدّین زشکی خراسانی در شش دفتر به فرمت پی دی اف و قابل دانلود.او دختری بود لاغر و نحیف و سبزه به نام سوفیا ویلانی شوکولونه که روز بیستم سپتامبر ۱۹۳۴ از رابطه‌ای نامشروع در رم به دنیا آمد و در شهر کوچک پوتسولی نزدیک ناپل بزرگ شد.پنج سال از مرگ پرویز مشکاتیان گذشته است (۲۹ شهریور ۱۳۸۸)، اما خاطره آثار او در اذهان ایرانیان همانند فولادی که هر روز صیقل می‌خورد و جلا و جلوه‌ای تازه‌تر می‌یابد،بیشتر ماندگار می‌شود.درخزان سال ۱۳۷۳ خورشیدی و در اوج جنگ داخلی افغانستان، عبدالقهارعاصی از شاعران پرآوازه این کشور در کابل پایتخت کشته شد. مطالبی که در این صفحه گرد آورده شده اند، نگاهی بر زندگی عاصی و شعر اوست و اینکه حالا شعر افغانستان در چه وضعی قرار دارد.تایمز هند، یکی از معتبرترین روزنامه های چاپ این کشور، پس از چاپ یک عکس و توئیت در مورد خط سینه دیپیکا پادوکونه یکی از ستاره‌های سینمای هند به شدت مورد انتقاد قرار گرفته است.جمهوری دمکراتیک کنگو با وجودی‌که به خاطر سالها جنگ و فقر ویران شده ولی صاحب اولین ارکستر سمفونیکی است که تمام اعضای آن سیاهپوستان بومی هستند.این نمایشگاه که تا ۱۷ سپتامبر (۲۶ شهریور) ادامه خواهد داشت، بخشی از مجموعه نمایشگاه‌هایی است که با نام بازگشت از خط مقدم: هنر، خاطره و پیامدهای جنگ امسال و به مناسبت هفتاد و پنجمین سالگرد آغاز جنگ جهانی دوم در این شهر برگزار خواهد شد.مشکاتیان در سال های بحران هیچ گاه امید خود را به آینده از دست نداد. در اثر پایداری های او و همتایانش موسیقی ایران نه تنها به مسیر اصلی خود بازگشت که فرصتی نیز برای نوآوری به دست آورد.اولین پادشاه ایران، روایت داستان نخست شاهنامه، اثر جاویدان ابوالقاسم فردوسی، عنوان نمایشی به کارگردانی وحدت یگانه بود که در روزهای ششم و هفتم سپتامبر در گالری هنری تاچ در شهر بوستون آمریکا به صحنه رفت.مجله فرهنگی هنری تماشا هر پنجشنبه از شبکه فارسی بی‌بی‌سی پخش می شود. این برنامه شامل گزارش های مختلف از اتفاقات فرهنگی، هنری ایران و جهان است.برنامه بلور بنفش به معرفی هنرمندان دنیای موسیقی و اجراهای زنده آنها اختصاص دارد. در این مجموعه برنامه‌ها در گفتگو با هنرمندان با موسیقی و فرهنگ مردم آشنا می‌شویم و سبک‌های مختلف موسیقی را معرفی می‌کنیم.این هفته در آپارات فیلم و عنکبوت آمد ساخته مازیار بهاری به نمایش در می‌آید.آلبوم عکس: روزهای اول جشنواره فیلم ونیزگروه راک کیوسک، چند روز پس از انتشار هفتمین آلبومش با عنوان زنگ بزن آژانس تور این آلبوم را از لندن شروع کرد. این کنسرت شامگاه ۱۵ اوت در سالن کارگو، محله شوردیچ، از شلوغترین و زنده ترین محله های مرکز لندن برگزار شد.رابین ویلیامز، یکی از موفق ترین هنرپیشگان و کمدین های آمریکایی در ۶۳ سالگی درگذشت.در روزهای بحران غزه، چهره های سرشناس دنیای هنر در رسانه ها و حساب های شخصی خود در شبکه های اجتماعی به اظهار نظر پرداخته اند. این مجموعه نگاهی است به اظهار نظر چهره های مشهور دنیای سینما، موسیقی و رسانه درباره اختلاف میان اسرائیل و فلسطین و بحران غزه.کارگران شرکت کاشی و سرامیک گیلانا در اعتراض به عدم دریافت بیش از یک سال حقوق معوقه خود برای نهمین روز متوالی با تجمع در محوطه کارخانه دست به اعتصاب زده‌اند.سهام شرکت چینی علی‌بابا در اولین روز عرضه در بورس نیویورک به طور چشمگیری بالاتر از قیمت پایه‌ به فروش رسید. علی‌بابا، که خدمات خرید و فروش اینترنتی ارائه می‌دهد، دیروز ۶۸دلار قیمت‌گذاری شده بود اما امروز هر سهم به بهای ۹۱ دلار فروخته شد.مرکز آمار ایران گزارش داده که در شش ماه دوم سال گذشته در حالی که قیمت خرید و فروش واحدهای مسکونی بیشتر از ۱۵ درصد افزایش پیدا کرده متوسط اجاره بهار نیز ۱۴.۲ درصد رشد داشته است.دادگاه اتحادیه اروپا حکم داده است که تصمیم سال ۲۰۱۲ شورای اروپا برای تحریم و مسدود کردن دارایی‌های بانک مرکزی ایران باید لغو شود. این حکم قابل تجدیدنظرخواهی است.در چهار ماه اول سال جاری ۱۹۰ مورد مرگ ناشی از حوادث کار در استان تهران ثبت شده و تهران مرگبارترین استان ایران برای کارگران بوده است. تعداد کارگران کشته‌شده در این دوره  ۴۹.۶درصد از مدت مشابه سال قبل بیشتر است.تازه‌ترین گزارش بانک مرکزی ایران از وضعیت اقتصادی سال گذشته نشان می دهد که رشد اقتصادی ایران در سال گذشته منفی ۱.۹ درصد بوده و تورم نیز در مقایسه با سال ۱۳۹۱ به ۳۴.۷ درصد رسیده بود.هشت سال بعد از شروع طرح سهام عدالت، علی اشرف عبدالله پوری حسینی رئیس سازمان خصوصی سازی می گوید که برگه هایی در دست مردم است برگه ثبت نام و فاقد ارزش است. بیشتر از ۴۴ هزار میلیارد تومان از سهام شرکت های دولتی به این طرح سهام عدالت اختصاص پیدا کرده است.بازار بورس تهران امروز شنبه پانزدهم شهریور با کاهشی حدود ۲۹۹ واحد به ۷۱ هزار و ۸۲۲ واحد رسید. در هشت روز اخیر بازار بورس بیش از یک هزار و ۴۰۰ واحد افت کرده است که یک پنجم از افت بازار سرمایه در پنج ماه و نیم گذشته است.نمودارهایی که وضعیت اسکاتلند را از جنبه های اقتصادی و بهداشت و درمان نشان می دهد.احمد میدری، معاون وزیر کار ایران، می‌گوید که اکثریت عمده کارگران ایرانی که در حوادث ناشی از کار جان خود را از دست می‌دهند بیمه نیستند، به گفته او بر اساس آمار تنها ۱۰درصد از فوت‌شدگان حوادث کاری سال قبل زیر پوشش بیمه تامین اجتماعی قرار داشتند.کسی نمی تواند ثروتمندان آلمان را به خودنمایی و به رخ کشیدن ثروتشان متهم کند.بیژن نامدار زنگنه وزیر نفت ایران گفته که نوک حمله تحریم ها به سمت صنعت نفت است و کشورهای غربی و آمریکا خواسته اند با تحریم صنعت نفت، کشور را دچار مشکل کنند اما همچنان به سمت هدفهایمان پیش می‌رویم.گمرک ایران گزارش داده که در پنج ماه اول سال تا پایان مرداد، ۴۳ هزار و ۹۸۶ دستگاه خودرو خارجی وارد ایران شده است که نسبت به دوره مشابه سال قبل حدود دو و نیم برابر شده است.مجمع جهانی اقتصاد می گوید انتظار دارد در پی  دو سال دشوار اقتصاد ایران امسال به ثبات برسد. این نهاد به ایران توصیه کرده است با اصلاح نهادهای دولتی، میزان بهره وری از بازارهای مالی و بازار کار را افزایش دهد.شبکه‌ای از فساد، معاملات مشکوک بر سر منابع طبیعی، پولشویی، شرکت‌های صوری و فرار مالی، باعث می‌شود که سالانه دست‌کم یک تریلیون دلار از کشورهای در حال توسعه خارجی شود.ولی الله سیف رئیس کل بانک مرکزی ایران در نشست استانداران کشور گفته است حدود ۲۵ درصد از فعالیت های پولی خارج از نظارت بانک مرکزی انجام می‌شود و استانداران باید با موسسات مالی و اعتباری غیر مجاز برخورد کنند.علی طیب نیا وزیر اقتصاد ایران گفته که بنابر آمارهای اولیه، بعد از دو سال رشد منفی اقتصادی همراه با تورم بالا، رشد اقتصادی کشور در سه ماهه اول سال مثبت شده است و امیدواریم تا انتهای سال این روند صعودی به صورت فصل به فصل ادامه یابد.به گزارش رسانه‌های محلی یزد در مرکز ایران، امام جمعه بافق در اعتراض به بازداشت کارگران معدن آهن مراسم نماز جمعه را با تاخیر برگزار کرده و گفته قصد نداشته در مراسم حاضر شود.یک سال پس از تصویب افزایش حداقل سرمایه صرافی‌ها در ایران، بانک مرکزی در واکنش به اعتراض صرافی‌ها، سرمایه مورد نیاز برای تمدید فعالیت آنها را از ۲۰ میلیارد تومان، به چهار میلیارد تومان کاهش داده است.مصطفی پورمحمدی وزیر دادگستری ایران، بدهی بابک زنجانی را هشت هزار و ۶۰۰ میلیارد تومان عنوان کرده و گفته که کمتر از یک سوم این پول در داخل است و مابقی پول مشخص نیست در کجاست.در حالی که اغلب کشورهای نفت‌خیز دنیا درآمدهای حاصل از فروش نفت خام خود را صرف هزینه‌های جاری می‌کنند، نروژ مشغول پس‌انداز پول حاصل از فروش نفت خام و گاز در یک صندوق مستقل است.بانک مرکزی ایران گزارش داده که نرخ تورم در مردادماه امسال به ۲۳.۲ درصد رسیده است که نسبت به یک سال گذشته بیش از ۱۵ درصد کاهش نشان می دهد. نرخ تورم در مرداد سال گذشته ۳۹ درصد بوده است.کنفرانس رونمایی از قراردادهای جدید نفتی ایران که قرار بود سوم نوامبر (۱۲آبان) در لندن برگزار شود، به تعویق افتاده است. به گفته مقام های ایرانی قرار است این کنفرانس اواخر سال جاری خورشیدی برگزار شود.ایلنا می‌گوید که پنج کارگر اعتصابی در معدن بافق یزد بازداشت شده‌اند. محمدحسن تشکری، رئیس شورای شهر بافق نیز یکی از این بازداشت‌شدگان است.براساس گزارش‌ها، اعتصاب کارگران معدن سنگ‌آهن بافق ادامه داشته است، ولی ماموران یگان ویژه نیروی انتظامی محوطه معدن را ترک کرده و در جایی خارج از آن مستقر شده‌اند.خبرگزاری جمهوری اسلامی ایران گزارش داده دلیل قطع آب اصفهان سقوط یک تانکر حامل سوخت در زاینده‌رود و آلوده شدن یکی از مهم‌ترین تصفیه‌خانه‌های این شهر به گازوئیل بوده است.احمد اصغری مهرآبادی، معاون وزیر راه و شهرسازی ایران می‌گوید که از مجموع واحدهای مسکن مهر، ۶۶۰ هزار واحد فاقد شبکه آب، ۶۷۵ هزار واحد فاقد شبکه برق و ۷۱۶ هزار واحد فاقد شبکه گاز و سیستم دفع فاضلاب هستند.براساس گزارش‌ها از ایران، ماموران یگان ویژه پلیس از عصر روز چهارشنبه، ۲۹ مرداد، در معدن سنگ‌آهن بافق مستقر شده‌اند. تحصن کارگران معدن دلیل استقرار این نیروها اعلام شده است.مقام های ایالتی نیویورک بانک بریتانیایی استاندارد چارترد را به سبب مخفی کردن معاملات با ایران محکوم به پرداخت ۳۰۰ میلیون دلار جریمه محکوم کرده است.محمدعلی ایلخانی، مدیرعامل شرکت فرودگاه های ایران گفته است که با تصویب شورای عالی امنیت ملی، قرار است مناطق پرواز ممنوع ایران به طور چشمگیری کاهش پیدا کند.بحران منطقه یورو: واقعیت تلخ اقتصادیدولت حسن روحانی لایحه ای یک فوریتی برای خروج از رکود اقتصادی به مجلس داده و از نمایندگان خواسته که این لایحه را زودتر تصویب کنند. اقتصاد ایران از دو سال پیش با رکود شدید روبه روست.شهردار تهران می‌گوید به دلیل آلودگی هوا و آلودگی صوتی فرودگاه مهرآباد باید زودتر از پایتخت برود اما سرپرست شرکت‌ فرودگاه‌های کشور ایران گفته تا ۱۰ سال امکان جابه‌جایی وجود ندارد.براساس اعلام معاون خدمات شهری شهرداری تهران، اتباع افغانستان تنها در بخش رفت‌وروب و نظافت شهر به کار گرفته می‌شوند. او گفته است که ایرانیان کمی در این بخش خواستار کار هستند و شهرداری به ناچار از نیروهای افغان استفاده می‌کند.حمید چیت‌چیان، وزیر نیروی ایران گفته که این وزارتخانه ۸۵۰ طرح در دست اجرا دارد و برای تمام کردن این طرح ها به ۱۵۰ میلیارد دلار اعتبار نیاز دارد و بیش از ۳۵ سال طول می کشد تا این طرح‌ها تمام شود.بانک مرکزی ایران گزارش داده که رشد اقتصادی ایران در سال گذشته خورشیدی به منفی ۱.۹ درصد رسیده است. رشد اقتصادی ایران در سال پیش از آن یعنی سال ۱۳۹۱ بنابر آمار این بانک منفی ۶.۸ درصد بوده است.دو اقتصاد بزرگ حوزه یورو، یعنی آلمان و فرانسه، در سه ماهه دوم سال جاری میلادی عملکرد مطلوبی نداشته‌اند. تولید ناخالص داخلی آلمان در سه ماهه منتهی به پایان ژوئن  ٠.٢درصد رشد منفی داشته است. رشد اقتصاد فرانسه هم صفر بوده است.محمد علی نجفی، دبیر ستاد اقتصادی دولت ایران ابراز امیدواری کرده که با اجرای برنامه اقتصادی که دولت تهیه کرده اقتصاد ایران در یک سال و نیم آینده از رکود خارج شود و رشد اقتصادی که اکنون منفی دو درصد است به حدود چهار درصد برسد.برنامه‌ریزان نفتی ایران گفته‌اند که همزمان با آغاز فصل سرما، دست‌کم چهار پروژه از طرح توسعه میدان گازی پارس جنوبی به بهره‌برداری خواهد رسید، وعده‌ای که در چند سال اخیر بارها تکرار شده، ولی به مرحله اجرایی نرسیده است.تازه‌ترین آمارها در ایتالیا نشان می‌دهد که اقتصاد این کشور یک بار دیگر وارد دوره رکودی شده است. از آنجا که نرخ رشد اقتصاد ایتالیا در دو دوره سه ماهه پی در پی منفی بوده، این کشور رسما در وضعیت رکودی قرار دارد.پروژه مسکن مهر که عملاً کار کارشناسی چندانی روی آن صورت نگرفته بود، به شکلی از پروژه شکست خورده شهرهای ارواح چین تبعیت می‌کند. مشکل مسکن فقط با سقفی بالای سر حل نمی‌شود، بلکه در کنار آن باید اشتغال، حمل و نقل، امنیت و امکان سرمایه‌گذاری هم فراهم شود.محمدرضا خوشنویسان معاون بازرگانی شرکت هواپیمایی جمهوری اسلامی ایران (هما)، مذاکره با چند شرکت بزرگ از جمله بوئینگ و ایرباس برای تهیه قطعات یدکی مورد نیاز هواپیماهای ایرانی را مثبت و امیدوارکننده خواند.مرکز آمار ایران رشد اقتصادی در سال گذشته خورشیدی را منفی ۲.۲ درصد اعلام کرده است. بخش صنعت با رشد منفی ۴.۵ درصد بدترین وضعیت را در میان بخش های دیگر دارد.محسن قمصری، مدیر امور بین الملل شرکت ملی نفت ایران گفته که شش کشتی به ظرفیت ۱۲ میلیون بشکه در اختیار بابک زنجانی بود که وزارت نفت آنها را در اختیار گرفته است.علی طیب نیا وزیر اقتصاد ایران گفته است که ۱۰ میلیون نفر از افراد پردرآمد شناسایی شده‌اند و بزودی و تدریجی از فهرست یارانه بگیران حذف می‌شوند. این دومین تلاش دولت برای کاستن از تعداد دریافت‌کنندگان یارانه‌های نقدی است.دادگاه حقوق بشر اروپا رای داده است که دولت روسیه باید به سهامداران شرکت نفتی یوکوس متعلق مخائیل خودرووسکی، از مخالفان ولادیمیر پوتین، رئیس جمهوری آن کشور، غرامت پرداخت کند. دولت روسیه این شرکت را ده سال پیش منحل کرد.دولت حسن روحانی برای خروج از رکود اقتصادی، برنامه اقتصادی امسال و سال آینده را منتشر کرده و از کارشناسان اقتصادی خواسته تا پیشنهادات خود را برای اصلاح این برنامه ارائه دهند.علی طیب‌نیا، وزیر اقتصاد ایران، گفته است که حجم بدهی‌های دولت ایران به ۲۵۰ هزار میلیارد تومان می‌رسد. به این ترتیب دولت ایران چیزی بیش از یک سوم تولید ناخالص داخلی کشور بدهکار است.با شکست تلاش مقامات آرژانتینی برای توافق با تعدادی دارندگان آمریکایی اوراق قرضه دولتی  بر سر بازپرداخت اصل اوراق، این کشور برای بار دوم طی دوازده سال گذشته در پرداخت بدهی خارجی خود نکول کرد در حالیکه به جلب اعتماد بازارهای مالی خارجی نیاز دارد.تازه ترین ارقام وزارت بازرگانی آمریکا نشان می دهد که اقتصاد این کشور در دوره ماه های آوریل تا ژوئن به میزان سالانه ۴ درصد رشد کرده است.دارندگان آمریکایی اوراق قرضه دولت آرژانتین برای وادار کردن دولت آمریکا به موضعگیری به نفع خود در یک دعوای حقوقی، به تلاش تبلیغاتی گسترده‌ای دست زده و بخصوص روابط دوستانه و توسعه ارتباط تجاری آرژانتین با ایران را مورد تاکید قرار داده‌اند.محمدرضا نعمت زاده وزیر صنعت، معدن و تجارت رشد اقتصادی ایران در تیرماه سال جاری را منفی ۲.۲ درصد اعلام کرده و گفته است که در حال حاضر ۵۰ درصد از واحدهای صنعتی کشور متوقف شده یا با رکود مواجه است.روابط عمومی وزارت کار درباره نامه‌ معاون این وزارتخانه که درباره تفکیک جنسیتی به شهرداری تهران نوشته شده بود، توضیح داده است: نامه مذکور نفیا و اثباتا اشاره ای به تفکیک جنسیتی نداشته است.شرکت خودروسازی رنو اعلام کرده است که سود عملیاتی اش که در سال ۲۰۱۳ و در پی توقف فعالیت این شرکت در ایران به شدت افت کرده بود، در نیمه اول سال ۲۰۱۴ میلادی ۲۵ درصد رشد کرده است. ارزش سهام رنو هم در این فاصله بیست برابر شده است.منطقه لوس‌مونِگروس در ایالت آراگون، در شمال شرقی اسپانیا مثل یک بیابان چنان بی آب و علف است که در دهه ۱۹۶۰ میلادی بعنوان زمینه‌ فیلم‌های وسترن‌اسپاگتی انتخاب می‌شد.دفنه ارتان تویسوزاوغلو یک زن رستوران‌دار در ترکیه می گوید راز موفقیت او در کشوری که مردان اقتصاد و فضای کسب و کار را در احاطه خود دارند، یک نکته ساده است.در حالی که بانک مرکزی ایران تعلیق ۶۶ میلیارد دلار فاینانس از چین را رد کرده، رئیس کمیسیون اقتصادی مجلس می‌گوید که فاینانس چین قطع شده است، اما مذاکرات برای رسیدن به توافق ادامه دارد.وزارت نفت ایران گزارش داده که در دوره هشت ساله ریاست جمهوری محمود احمدی نژاد یک هزار و ۷۵۰ میلیارد تومان از منابع این وزارتخانه در سفرهای استانی دولت در اختیار وزارتخانه ها و نهادهای دیگر دولتی قرار گرفته است.عزت‌الله یوسفیان ملا، عضو ستاد مبارزه با مفاسد اقتصادی در ایران می‌گوید کل نقدینگی در ایران ۴۰۰ هزار میلیارد تومان است که حدود صدهزار میلیارد تومان آن در قالب تسهیلات به عنوان‌های مختلف در اختیار ۶۰۰ نفر قرار داده شده است.رشد ٠.٨ درصدی اقتصاد بریتانیا در سه ماهه دوم سال ٢٠١۴ بازگشت سطح تولید به دوران پیش از آغاز بحران اقتصادی را به دنبال داشته است. به این ترتیب حجم تولید ناخالص داخلی بریتانیا به ٠.٢ درصد بالاتر از میزان تولید ناخالص داخلی در سال ٢٠٠٨ رسیده است.مدیر امور بین‌الملل شرکت ملی نفت ایران گفته است که توافق اخیر ایران و ۱+۵ برای تمدید مهلت مذاکرات هسته‌ای مانع کاهش دوباره فروش نفت خام ایران شده است، ولی محدودیت‌های بین‌المللی از جمله مشکل بیمه نفتکش‌های ایران همچنان به قوت خود باقیست.گزارش گمرک ایران نشان می‌دهد که واردات کالا در بهار امسال نسبت به بهار سال گذشته ۳۵ درصد افزایش پیدا کرده و از ۹ میلیارد و ۱۳۳ میلیون دلار به ۱۲ میلیارد و ۳۸۶ میلیون دلار رسیده است.شرکت هواپیماسازی بوئینگ بر سر تامین قطعات هواپیما و ارائه خدمات مربوط به ایمنی پرواز با ایران‌ایر، شرکت هواپیمایی دولتی ایران، به توافق رسیده است. در صورت نهایی شدن قرارداد، این دو شرکت هواپیمایی برای اولین‌بار در بیش از سه دهه با هم وارد تجارت می‌شوند.مصطفی پورمحمدی، وزیر دادگستری ایران گفته است: مبنایی با عنوان تفکیک جنسیتی نداریم بلکه این مسئله باعث افزایش راندمان کاری می‌شود. این هم اقدام با ارزش‌ها و سنت‌های ما و هم با منطق اقتصادی سازگار است و باید از این استقبال کنیم.مرکز آمار ایران ایران گزارش داده که نرخ بیکاری در بهار امسال در ایران ۱۰.۷ درصد بوده است و دو میلیون و ۵۳۰ هزار نفر بیکار بوده اند.ماتئو آچیلی، دانشجوی مدیریت و اقتصاد می گوید: گاهی اوقات فراموش می کنم که ۲۲ ساله هستم. او سعی دارد با شرکت‌هایی مثل گوگل و مایکروسافت وارد نوعی همکاری شده و به برخی از شرکتهای صاحب شبکه های تلفن های موبایل مثل وودافون و اریکسون خدمات ارائه دهد.مدیرعامل پیشین شرکت ملی نفتکش ایران گفته است که انتصاب فردی نزدیک به رئیس جمهوری ایران به عنوان مدیرعامل آن شرکت در دولت محمود احمدی‌نژاد و اصرار مدیر عامل بر ارتباطش با دولت، زمینه ساز تحریم شرکت ملی نفتکش ایران شده بود.مرکز آمار ایران گزارش داده که تعداد واحدهای مسکونی در پروانه های صادر شده در زمستان گذشته در شهر تهران بیشتر از ۲۶ درصد نسبت به زمستان سال ۹۱ کاهش پیدا کرده است و از ۳۷ هزار و ۱۷۶ واحد به ۲۷ هزارو ۳۷۲ واحد رسیده است.با گذشت نزدیک به یک سال از آغاز به کار دولت یازدهم در ایران، انتقادها از عملکرد وزیران نفت محمود احمدی‌نژاد، رئیس‌جمهوری پیشین آن کشور شدت گرفته است.شرکت مایکروسافت در اقدامی بی‌سابقه در تاریخ ۳۹ ساله خود قصد دارد ۱۸ هزار نفر از کارکنانش را از کار برکنار کند. بیشترین میزان این کاهش هزینه به بخش نوکیا مربوط می‌شود که مایکروسافت آن را تنها در ماه آوریل سال جاری خریداری کرد.در شرایطی که مذاکرات فشرده ایران با گروه پنج بعلاوه یک (آمریکا، روسیه، چین، بریتانیا، فرانسه و آلمان) برای توافق بر سر پرونده هسته‌ای ادامه دارد، دولت ایران می‌گوید که برای گذر از رکود اقتصادی لایحه ای به مجلس ارائه خواهد کرد.ولی الله سیف رئیس کل بانک مرکزی ایران بدهی بابک زنجانی به وزارت نفت ایران را دو میلیارد و ۶۰۰ میلیون دلار اعلام کرده و گفته است که به جای منابع وزارت نفت که در اختیار آقای زنجانی بود، اموال وی به حساب وزارت نفت منتقل می‌شود.یکی از اهداف بانک تازه  که تشکیل آن مدتی مورد بحث بود  افزایش میزان وام ارائه شده به کشورهای درحال توسعه برای پروژه های تاسیسات زیربنایی است.خبرگزاری ایلنا به نقل از یکی از مسئولان شرکت سپاسد، پیمانکار پروژه ساخت خط ۷ متروی تهران، گفته است که به دنبال کشته شدن دو کارگر، این پروژه فعلا متوقف می‌شود.روزن پلونلیف رییس جمهور بلغارستان در واکنش به دو مورد حملات تبلیغاتی اخیر و شایعه پراکنی گسترده در مورد دو بانک مهم این کشور گفت: در سیستم بانکی کشور هیچ بحرانی وجود ندارد. مشکل، بحران اعتماد و حملات تبهکارانه است.دولت جدید هند نخستین لایحه بودجه سالانه را تحت عنوان بودجه رشد، با هدف کاهش کسری بودجه در عین افزایش فرصت های اشتغال ارائه کرده است.علی ربیعی وزیر تعاون، کار و رفاه اجتماعی از شروع برنامه حمایتیامنیت غذایی خبر داده که در قالب آن، برخی مواد غذایی بین هفت میلیون و پانصدهزار نفر از افراد تحت پوشش کمیته امداد و بهزیستی توزیع می‌شود.مرکز آمار ایران نرخ تورم روستایی در این کشور را در خرداد ماه گذشته نسبت به خرداد سال قبل را ۲۸.۳ درصد اعلام کرده است که کمترین میزان در سه سال گذشته است.پلیس فرانسه یک شبکه مبادله پول دیجیتال (بیت‌کوین) را از بین برده و ۳۸۸ واحد پول مجازی (معادل نزدیک به ۲۷۳ هزار دلار) را ضبط کرده است. یک نفر در شهر کن و یک نفر نیز در شهر نیس در این رابطه بازداشت شده‌اند.با تصمیم دولت ایران قیمت پایه محصولات پتروشیمی در ایران از این هفته با نرخ ارز آزاد محاسبه می‌شود. خریداران محصولات پتروشیمی از این تصمیم راضی نیستند.نزدیک به ۴۰ درصد کل مواد غذایی تولید شده در آمریکا، مصرف نمی شود. در اروپا هر سال ۱۰۰میلیون تن مواد غذایی بیرون ریخته می شود و این اسراف در حالی است که در دنیا حدود یک میلیارد نفر از گرسنگی رنج می برند.زمان حسینی، مدیرعامل برق منطقه‌ای تهران، گفته است که برخی نهادهای نظامی و همچنین متروی تهران هزینه برق مصرفی خودشان را نمی‌پردازند و شرکت برق تهران ۱۰۰ میلیارد تومان از آنها طلبکار است.مرکز آمار ایران با انتشار گزارشی با عنوان ایران در آیینه آمار ۱۳۹۱ وضعیت این را در بخش های مختلف اقتصادی، اجتماعی، فرهنگی، قضایی و بهداشتی ارائه کرده است.بانک فرانسوی ب‌.ان‌.پ پاریبا با پرداخت حدود ۹ میلیارد دلار جریمه به دولت آمریکا به دلیل نقض تحریم های این کشور علیه ایران، سودان و کوبا موافقت کرده است. این بیشترین جریمه‌ای است که آمریکا به دلیل نقض تحریم‌ها علیه یک موسسه اعمال کرده است.بانک تسویه حساب های بین المللی می گوید نرخ سود بانکی در بازارهای مالی جهان بیش از حد پایین است و درباره ایجاد حس کاذب امنیت در میان دولت ها و بازارها هشدار داده است.فعالیت‌های بورس تهران در اولین روز هفته با افت شدید قیمت‌ها آغاز شد و شاخص آن روندی نزولی داشت. از ارزش بازار بورس از اواخر سال گذشته تاکنون به تدریج کم شده است و بیشتر حاضران در بازار به دنبال فروش سهام هستند.مدیر امور بین‌الملل شرکت ملی نفت ایران گفته است که تحریم‌های بین‌المللی علیه صنعت نفت آن کشور همچنان به قوت خود باقیست و توافقنامه ژنو تاثیری در کمتر شدن محدودیت‌های آن صنعت نداشته است.بانک مرکزی ایران اعلام کرده است که ۵۵۰ میلیون دلار از بدهی‌های هند به ایران را در قالب قسط ششم مطالبات نفتی بین‌المللی دریافت کرده است.صف‌های طولانی در منطقه تجاری و مالی لندن، بانک‌هایی که با عجله از دولت پول می‌گرفتند و تقلای مردم برای گرفتن طلا. آیا شما را یاد سپتامبر و اکتبر سال ۲۰۰۸ نمی‌اندازد؟رئیس سازمان هواپیمایی ایران از دریافت اولین محموله وارداتی قطعات هواپیما خبر داده و گفته تعدادی از موتورهای هواپیماها هم برای انجام تعمیرات به خارج از ایران فرستاده شده‌ است.براساس گزارش‌های منتشر شده، دولت چین برای توسعه مراکز گردشگری که به دوران جنگ علیه ژاپن و انقلاب چین مربوط می شوند بودجه فراوانی اختصاص داده است.با کاهش شدید هزینه‌های تولید انرژی در پی توسعه منابع نفت و گاز شیل، بقیه کشورهای جهان با حسرت به این کشور نگاه می‌کنند.حسین آذین، نماینده رفسنجان و انار در مجلس ایران، به ایلنا گفته است که ٢٨ نفر از کارگران پالایشگاه مجتمع مس سرچشمه رفسنجان با گاز آرسنیک مسموم شده‌اند. وضعیت یکی از کارگران وخیم است و به پیوند کلیه نیاز دارد.بانک مرکزی ایران گزارش داده است که بر اساس برآوردهای اولیه، نرخ رشد اقتصادی در ۹ ماه اول سال ۱۳۹۲ منفی ۳.۴ درصد بوده است.  بخش کشاورزی تنها بخش اقتصادی با رشد مثبت گزارش شده است.علی لاریجانی، رئیس مجلس ایران، مصوبه هیات وزیران درباره قیمت گاز فروخته‌شده به شرکت‌های پتروشیمی ایرانی را غیرقانونی اعلام کرد. قانون بودجه قیمت هر مترمکعب گاز پتروشیمی‌ها را حداقل ١٣ سنت تعیین کرده بود اما دولت نرخی حدود ٨ سنت را ابلاغ کرد.باوجود کاهش ده و نیم درصدی قیمت زمین در زمستان سال گذشته، تعداد معاملات زمین بیشتر از ۴۱ درصد کم شده است. قیمت واحدهای مسکونی در زمستان سال گذشته تغییر چندانی نسبت به مدت مشابه سال قبل نداشته اما تعداد معاملات بیشتر از ۲۴ درصد کاهش نشان می دهد.تنها یک ماه به موعد ضرب‌الاجل مذاکره‌کنندگان هسته‌ای ایران و ۱+۵ برای رسیدن به توافق مانده و اگر دو طرف از نتیجه گفت‌وگوهایشان راضی نباشند، تحریم‌های ایران، از جمله محدودیت‌های بین‌المللی خرید و فروش نفت خام به قوت خود باقی می‌ماند و شاید حتی شدیدتر شود.فقط در سال گذشته آمریکا حدود ۳۰۰ میلیارد دلار برای واردات نفت خود هزینه کرده است. این رقم حدود دو سوم کل کسری موازنه تجاری این کشوراست. به این خاطر می توان گفت که واردات نفت هر ساله صدها میلیارد دلار از اقتصاد آمریکا می مکد.دولت کانادا علیرغم انتقادهای شدید یک خط لوله که نفت را از ایالت آلبرتا به سواحل اقیانوس آرام این کشور منتقل خواهد کرد به طور مشروط تصویب کرده است.مجموع بدهی‌ها و تعهدات مالی شرکت‌های بزرگ چینی از بدهی‌های شرکت‌های آمریکایی بیشتر شده است. به این ترتیب شرکت‌های چینی با ١۴ تریلیون دلار بدهی، بیشترین تعهدات مالی را در جهان دارند.برنامه جدید وزارت ارتباطات و فناوری اطلاعات برای افزایش پهنای باند اینترنت و راه‌اندازی نسل سوم تلفن همراه، به مناقشه تازه‌ای بر سر سیاست توسعه فناوری ارتباطات در ایران منجر شده است.گزارشی از یک برنامه خیریه به نام تجارت مایه صلح که زنان افغان و رواندایی را برای تجارت آموزش می دهند و آنها را به آمریکا آورده و از نزدیک با شیوه کار در آمریکا آنها را آشنا می کنند.هیات دولت ایران گزارش ستاد هماهنگی امور اقتصادی برای برون رفت از بحران رکود تورمی را تصویب کرده در حالیکه به نظر می رسد این گزارش تاثیر چندانی در حل مشکلات کنونی ندارد.دولت حسن روحانی ماه گذشته برنامه اقتصادی خود را منتشر کرد. هدف این برنامه خروج پایدار از رکود تورمی عنوان شده است.در حالی که ۷۲ میلیون ایرانی یارانه می گیرند این پرسش مطرح است که پرداخت یارانه به این جمعیت عظیم چه زمانی به پایان می رسد.دانا گاز، یک شرکت انرژی خصوصی اماراتی که بزرگترین سهام‌دار آن کرسنت پترولیوم است، در بیانیه‌ای که امروز منتشر کرد می‌گوید هیات داوری بین‌المللی، قرارداد کرسنت را معتبر دانسته و حکم کرده که شرکت ملی نفت ایران موظف بوده از سال ۲۰۰۵ گاز تحویل دهد.یکی از صحنه های کلیشه‌ای در فیلمهای جاسوسی و از جمله جیمز باند، این است که قهرمان داستان چمدانی مملو از پول نقد و پاسپورت های رنگارنگ همراه خود دارد تا در لحظه مناسب بتواند به سرعت از معرکه خارج شود.در یک دهه گذشته روند مهاجرت در دو سوی دریای آدریاتیک همیشه از آلبانی به سوی ایتالیا بوده است. ولی براساس تازه ترین گزارش ها گروه زیادی از ایتالیایی ها برای گریز از شرایط اقتصادی نامساعد در کشور خود و در جستجوی کار و درآمد راهی آلبانی می شوند.منابع سرشار نفت و گاز، قطر را به ثروتمندترین کشور جهان بدل کرده است. ثروتی که فقط یک نمونه آن هزینه کردن ۲۰۰ میلیارد دلار برای ورزشگاه‌ها و زیرساخت‌های مربوط به برگزاری جام جهانی فوتبال در سال ۲۰۲۰ است.بلغارستان که دیروز بعد از انتقاد اتحادیه اروپا و آمریکا ادامه احداث یک لوله گاز که باید گاز روسیه را بدون عبور از اوکراین به اروپا برساند، متوقف کرده بود، اعلام کرد ساخت این لوله را منتفی نخواهد کرد.میدان گازی پارس جنوبی، بزرگترین میدان گازی یکپارچه جهان است. این میدان گازی در مرز آبی ایران و قطر در خلیج فارس قرار گرفته است و قطری ها آن را گنبد شمالی می خوانند.با اضافه شدن الجزایر به جمع مدعیان دبیرکلی اوپک، هم‌اکنون پنج کشور به دنبال رایزنی برای کسب این سمت هستند.ولی الله سیف، رئیس کل بانک مرکزی ایران به قم رفته و با تعدادی از مراجع و روحانیون بلند پایه در این شهر دیدار کرده است. همزمان، اکثر این مراجع با دریافت جریمه دیرکرد پرداخت وام از سوی بانک ها مخالفت کرده و آن را حرام دانسته اند.شش سال از شروع برنامه گرفتن مالیات بر ارزش افزوده در ایران می گذرد، ولی طلافروشان هنوز بر سر آن با دولت کل‌کل می کنند.برادران هندوجا با ۱۱.۹ میلیارد پوند دارایی، امسال در صدر فهرست ثروتمندان بریتانیا قرار گرفته‌اند. این خانواده کار خود را از تجارت با ایران در حدود صد سال پیش شروع کردند و هنوز در حوزه‌های مختلف صنعت و تجارت در ایران و بسیاری از نقاط دیگر دنیا فعال هستند.پول‌شویی به روندهای گفته می­‌شود که در آن مافیای پول،‌ قاچاق­بران، تروریستان،‌ زورمندان، فرارکنندگان مالیات و سایر متخلفان، پول­‌های سیاه یا پول­های غیرقانونی را به پول پاک یا به پول قانونی از طریق معاملات غیرمشروع تبدیل می­‌نمایند.بازار مسکن لوکس نوساز در لندن در حال تبدیل شدن به محلی برای انباشت سرمایه ابَرثروتمندان بین‌المللی است.کاهش دوباره صادرات نفت ایران این احتمال را تقویت کرده است که ایران با روسیه بر سر صادرات روزانه ۵۰۰ هزار بشکه نفت در مقابل واردات کالا از روسیه به توافق برسد.نوزدهمین نمایشگاه بین‌المللی نفت و گاز ایران در حالی به کار خود پایان می‌دهد که در غیاب شرکت های بین‌المللی نفتی، سایه شرکت‌های چینی بر نمایشگاه سنگینی می‌کرد.علی ماجدی معاون بین الملل و بازرگانی وزارت نفت ایران پاکستان را متهم کرده که در قرارداد صادرات گاز تخلف کرده و در این زمینه تردیدی در این زمینه وجود ندارد.اگر بخواهید آخرهفته‌تان را با نخبگان تحصیل‌کرده بگذرانید، باید کمی درباره توماس پیکتی، اقتصاد دان فرانسوی بدانید. کتاب پیکتی بنام سرمایه در قرن یست و یکم در کمال تعجب از پرفروش‌ترین کتاب‌ها شده است.هایمن مینسکی، اقتصاددان آمریکایی که در سال ۱۹۹۶ از دنیا رفت، در دوران رکود اقتصادی بزرگ دهه ۱۹۳۰ بزرگ شده بود. این رویداد دیدگاه‌های مینسکی را شکل داد و باعث شد او همه تلاش خود را صرف شرح چگونگی بروز این بحران کند.چهار سال پیش دولت محمود احمدی نژاد مدام تاکید می کرد که عمده یارانه ها تا به حال از سوی کسانی مصرف شده که پولدار بوده اند و ما می‌خواهیم از آنها بگیریم و به افراد کم درآمد و فقیر بدهیم.ریچارد برانسون یکی از موفق ترین بازرگانان در انگلستان و نمادی از کارآفرینی است. این شما و این ده درس برتر او برای موفق بودن.با افزایش قیمت بنزین و گازوئیل به طور رسمی مرحله دوم برنامه حذف یارانه ها در ایران شروع شد. اولین مرحله از این برنامه زمستان سال ۱۳۸۹ شروع شد ولی به دلیل بروز مشکلات اقتصادی اجرای مرحله دوم به تاخیر افتاد.پیمان اقتصادی دو سوی اقیانوس آرام در صورت تحقق بزرگترین و بلند پروازانه ترین معاهده تجارت آزاد در جهان خواهد بود. اگر کشورهای حاضر در این مذاکرات به توافق رسیده و این پیمان اجرا شود حدود دو پنجم یا ۴۰ درصد از کل معاملات تجاری جهان را در برخواهد گرفت.در چه کشورهایی افرادی که بالاترین میزان درآمد را دارند، بیشترین مالیات را پرداخت می کنند؟ و در چه کشورهایی بیشترین مالیات را کسانی می پردازند که درآمد متوسط دارند؟در سال ۲۰۰۱ در جهان صحبت از اینکه کشورهای بریک ()، یعنی برزیل، روسیه، هند و چین، به‌عنوان قدرت‌های اقتصادی بالقوه جهان آغاز شد. این اصطلاح را اقتصاددانی بنام جیم اونیل باب کرد.چین، مهم است و حتی اهمیت حیاتی دارد. به همین دلیل از رئیس جمهوری چین که اخیرا پس از یک دیدار طولانی از آلمان، فرانسه، هلند و بلژیک، به کشورش بازگشت، در طول سفر استقبال زیادی شد.با ابراز خشنودی رهبران مالی اتحادیه اروپا از اقدامات ریاضتی اقتصادی یونان، ناظران پیش‌بینی می‌کنند که در سال جاری میلادی، این از یک رکود اقتصادی شش ساله خارج شود.عباس آخوندی وزیر راه و شهرسازی با انتقاد از طرح مسکن مهر گفته استمشکل من با ساخت مسکن مهر این بود که این واحدها در جاهایی ساخته شده‌اند که قابل سکونت نبوده‌اند.امیر سلمان بن عبدالعزیز آل سعود، ولیعهد عربستان سعودی برای تقریبا یک ماه سه جزیره در مالدیو را رزرو کرده بود.بانک مرکزی ایران در گزارش وضعیت اقتصادی سال ۱۳۹۱ می نویسد: سال ۱۳۹۱ سال دشواری برای اقتصاد ایران بود. در این سال اقتصاد کشور تکانه های کم سابقه‌ای را با منشاء داخلی و خارجی تجربه کرد.به رغم مخالفت‌های شدید مصر، اتیوپی اصرار به ادامه ساختن یک سد اصلی روی رود نیل دارد. خبرنگاران بی بی سی در هر دو کشور از بالا گرفتن دعوای شدید بر سر آب گزارش می دهند.آنگلا مرکل صدراعظم آلمان می‌گوید اتحادیه اروپا آمادگی دارد تا تحریم‌ها را علیه روسیه شدیدتر کند. خانم مرکل گفت اقدامات روسیه به این معناست که هشت کشور صنعتی (جی‌هشت) دیگر وجود خارجی ندارد. باراک اوباما هم امروز از تشدید تحریم‌ها علیه روسیه خبر داده است.مقایسه پنج ساله قیمت مواد خوراکی در ایرانلی که‌چیانگ، نخست وزیر چین در سخنرانی خود در آغاز جلسه سالانه کنگره ملی خلق چین در پکن، گزارش کاملی از عملکرد اقتصادی یک سال گذشته و نیز برنامه های آینده این کشور را ارائه داد.رویارویی قدرت‌های شرق و غرب در اوکراین مدتی است تیتر یک رسانه‌های جهان است و آنقدر در مقیاس جهانی اهمیت پیدا کرده که بحران بزرگ سوریه تا حدود زیادی فراموش و خاطره جنگ سرد زنده شده است.عروسکی به نام لامیلی که بر اساس متوسط ویژگی‌های اندام زنانه ساخته شده، قرار است با شعار متوسط زیباست وارد بازار و رقیبی برای عروسک‌های معروف باربی شود. ساخت این عروسک قدمی برای اصلاح فرهنگ ناسالمی است که سایز صفر را به عنوان اندام زیبا تبلیغ می‌کند.اگر تحریم های مالی و تجاری در مورد روسیه به اجرا گذاشته شوند هزینه‌های آن برای بریتانیا ممکن است از روسیه بیشتر باشد.وزارت نیرو در ایران قیمت هر کیلووات ساعت برق را حدود ده تومان افزایش داده و از این پس خانوارها بابت مصرف هر کیلو وات ساعت برق باید به طور متوسط ۵۳ تومان بپردازند در حالی که تاکنون قیمت هر کیلووات ساعت برق حدود ۴۳ تومان بوده است.وزارت نفت ایران برای تشویق سرمایه گذاران خارجی اصلاحاتی در قراردادهای نفتی انجام داده است به این امید که بعد از برطرف شدن تحریم های بین المللی، شرکت های نفتی خارجی در این کشور سرمایه گذاری کنند.در ده سال گذشته اقتصاد افغانستان به‌طور میانگین هر ساله رشدی ده‌درصدی را تجربه کرده است و تاثیرات مثبت این رقم رشد به‌طور ملموس در ابعاد مختلف اجتماعی دیده می شود.سازمان ملل می‌گوید در سال ۲۰۱۳ دست‌کم ۷۸۱۸ غیرنظامی و ۱۰۵۰ عضو نیروهای امنیتی در عراق کشته شده‌اند. این رقم در سال‌های اخیر بی‌سابقه بوده است، اما با وجود آن، و به‌رغم یک دهه خونریزی در عراق، سازمان ملل می‌گوید که جمعیت عراق در مجموع رشدی بی‌وقفه داشته.با توجه به تحولات اقتصادی که پس از انقلاب روی داده است این سئوال مطرح است که شرایط اقتصادی ایران در حال حاضر چیست و چه آینده ای می توان برای آن پیش بینی کرد.در سال های پس از انقلاب بازار سنتی در ایران به عنوان بخشی از طبقه­ متوسط سنتی از جمله گروه­هایی بود که با وجود رشد صنایع جدید در ایران پیش از انقلاب، قدرت خود را حفظ کرده بود و حتی به علت رونق اقتصادی، نفوذ و درآمدش افزایش یافت.تصمیم گرفته بودم به ایران بروم که قیمت بلیت هواپیما و شرایط غیر عادی این سفر، الهام بخش نوشتن این مقاله شد. قیمتهای گران، زمان طولانی انتظار برای ترانزیت و پرواز به مقصد در بی ارزشترترین ساعت در حمل و نقل هوایی در صد این گرفتاری ها هستند.هنوز شمع های کیک تولد ده سالگی فیسبوک خاموش نشده برخی پیش بینی می کنند که آیا فیسبوک به یازده سالگی خواهد رسید؟تصمیم بانک مرکزی ترکیه برای بیشتر از دو برابر کردن نرخ بهره پول رایج این کشور و رساندن آن از ۴ و نیم درصد به ۱۰ درصد، از جمله تدابیری است که برای گریز از بحران های جدی اتخاذ می‌شود.مردمی که این روزها برای خرید لباس مد بهاری به مغازه‌های بریتانیا می روند خواهند دید که تعدادی مانکن درشت اندام با سایز زنانه ۴۴ نیز به مانکن‌های قلمی و لاغر اندام همیشگی افزوده شده اند.کنگره آمریکا کمک‌های توسعه‌ای این کشور برای افغانستان را نسبت به سال گذشته تا ۵۰ درصد کاهش داده و برای سال جاری میلادی ۱.۱۲ میلیارد دلار کمک توسعه‌ای به افغانستان تصویب کرده است. این کاهش چه تاثیرات می تواند بر زندگی افغانها داشته باشد.اگر چیزی بخواهد شما را از گوشت خوردن زده کند، نقشه‌ای که از استیک خام و خونی تهیه شده، احتمالا کفایت می‌کند.مشکلات گسترده برای واردات داروهای حیاتی و تجهیزات پزشکی به ایران از جمله مهمترین نتیجه‌های تحریم اقتصادی علیه ایران در سال‌های گذشته بوده است.در سال گذشته سیصد نفر از ثروتمندان بزرگ جهان حدود ۵۰۰ میلیارد دلار بر ثروت خود افزوده و اکنون ارزش دارایی‌های آنها روی هم رفته به سه تریلیون و ۷۰۰ میلیارد دلار رسیده است.وزارت زراعت و مالداری افغانستان قرار است چهارصد پروژه زراعتی را در کابل اجرا کند. بودجه این پروژه ها بیش از ۳۱ میلیون دلار آمریکایی است. بهبود نظام آبیاری، توزیع تخم اصلاح شده، ساخت سردخانه، کشتارگاه و معرفی فن‌آوری‌های جدید شامل این پروژه هاست.نخستین لایحه بودجه دولت آقای روحانی در بخش فرهنگ از رشد بسیار اندک بخش های مختلف آن در مقایسه با سال گذشته خبر می دهد.طرح ۳۰ میلیارد دلاری احداث یکی از بزرگترین قمارخانه ها و تفریحات حاشیه ای آن در حومه شهر مادرید که قرار بود توسط یکی از شرکت های آمریکایی مالک کازینوهای زنجیره ای اجرا شود، به دلیل  درخواست های این شرکت و مخالفت حکومت مرکزی اسپانیا با شروط لغو شد.انتخابات سراسری آلمان روز ۲۲ سپتامبر برگزار می‌شود. نتیجه این انتخابات می‌تواند تاثیری مستقیم بر وضعیت اقتصادی منطقه یورو بگذارد. این کشور در سال های اخیر توانسته با اقتصاد بزرگ و قدرتمند خود از بعضی از کشورهای همسایه اش پشتیبانی مالی کند و مانع سقوط اقتعادل آذر، رئیس کل مرکز آمار ایران گفت: اگر نرخ بیکاری جوانان که هم اکنون ۲۶ درصد است، دو برابر نرخ بیکاری کل باشد، به معنای این است که از نظر نرخ بیکاری در منطقه بحران زا قرار گرفته‌ایم.امروز بریتانیا میزبانی کنفرانس اقتصادی جهان اسلام را به عهده خواهد داشت. نمایندگان بیش از ۱۱۵ کشور، به شمول افغانستان در نهمین کنفرانس اقتصادی جهان اسلام اشتراک می‌کند.رحیم قربانی، رئیس سابق هیات عامل صندوق توسعه ملی ضمن انتقاد از دولت محمود احمدی نژاد گفته است که  در سالی که بدترین شرایط ارزی را به قول مسئولان داشتیم، دولت دهم منابع صندوق را صرف خرید شیرینی و شکلات شب عید کرد.تولید ناخالص داخلی افغانستان از حدود سه میلیارد دلار در سال ۲۰۰۲ به حدود ۲۰ میلیارد دلار در سال گذشته رسید و ذخیره ارزی بانک مرکزی از تقریبا هیچ در سال ۲۰۰۲ به حدود ۶ میلیارد دلار.مرکز پژوهش‌های مجلس ایران در گزارش مفصلی وضعیت اقتصادی این کشور در دوره هشت ساله ریاست جمهوری محمود احمدی نژاد را نامناسب توصیف کرده است.شرکت مایکروسافت اعلام کرده است که بخش موبایل شرکت نوکیا را به بهای ۵.۴ میلیارد یورو (۷.۲ میلیارد دلار) می‌خرد. این معامله در سال ۲۰۱۴ به انجام می‌رسد و در جریان آن ۳۲ هزار کارمند نوکیا به مایکروسافت منتقل می‌شوند.در تابستان سال ٢٠١١ و کوتاه مدتی پس از آنکه سرکوب وحشیانه و خونین تظاهرات‌های مردم سوریه توسط رژیم دیکتاتوری بشار اسد بخشی از اپوزیسین سوریه را به نبرد مسلحانه سوق داده بود، ایران، عراق و سوریه قرارداد احداث خط لوله انتقال گاز طبیعی امضا کردند.وزارت نفت ایران که تا پیش از دولت احمدی نژاد در طول بیست و هفت سال فقط با پنج وزیر اداره شده بود در دولت محمود احمدی نژاد چهار وزیر و سه سرپرست داشت که یکی از آنها خودش بود و سه نفر نیز نتوانستند رای اعتماد مجلس را برای وزارت نفت کسب کنند.قرارداد کرسنت در زمان وزارت بیژن نامدار زنگنه، وزیر نفت دولت محمد خاتمی بسته شد اما اجرای آن در اوایل دولت محمود احمدی نژاد متوقف شد و اکنون دعوای دو طرف در دادگاه بین‌‌المللی لاهه در دست بررسی است.گمرک ایران گزارش داده است که در بهار امسال واردات ایران نسبت به سه ماه اول سال گذشته سه میلیارد و ۳۲۰ میلیون دلار کاهش پیدا کرده است اما حجم مواد غذایی وارداتی افزایش چشمگیری نشان می دهد.افزایش دستمزدها و مسکن ارزان‌قیمت باعث شکوفایی بیبیبومرها (نسل دوره انفجار جمعیتی پس از جنگ جهانی دوم) شد. جوانان امروز با بیکاری بالا، تحصیلات پرخرج و یک عمر اجاره‌نشینی مواجهند. آیا اوضاع آن‌ها هیچ گاه تا این حد نابسامان بوده است؟مرکز آمار ایران گزارشی از قیمت و اجاره مسکن در شهر تهران منتشر کرده که نشان می دهد در زمستان سال گذشته متوسط قیمت هر مترمربع زمین در مقایسه با فصل مشابه سال ۱۳۹۰ بیشتر از ۱۵۷ درصد و قیمت هر متر مربع واحد مسکونی بیشتر از ۷۲درصد افزایش پیدا کرده است.اکبر ترکان نماینده حسن روحانی رئیس جمهور منتخب در امول انتقال دولت نسبت به واگذاری نمایشگاه بین المللی تهران به صدا و سیما اعتراض کرده و این اقدام دولت را نوعی قدردانی متقابل توصیف کرده است.چین یکی از کشورهایی است که اخیرا به‌عنوان عضو ناظر دایمی شورای قطب شمال پذیرفته شد. گشوده شدن قطب شمال به‌روی کشتی‌ها و انجام عملیات استخراج نفت و گاز در آن باعث توجه بیشتر جهانیان به این منطقه شده است.نمایندگان کنگره آمریکا برای کاهش هرچه بیشتر صادرات رو به زوال نفت ایران روی لایحه تازه‌ای کار می‌کنند که به نظر کارشناسان هدفش قطع کامل صادرات نفت ایران است. انتظار می‌رود این لایحه اواسط تابستان یا حداکثر ابتدای پاییز به تصویب برسد.شهروندان آلمان آزرده‌خاطرند، چرا که احساس می‌کنند کشورشان پولی را که با زحمت زیاد به دست آورده، با سخاوت فراوان به مردمی می‌بخشد که اجازه داده اند اوضاع مالی‌شان رو به ورشکستگی برود.سوئیس به شدت تحت فشار بوده تا سنت دیرینه رازداری در نظام بانکی‌اش را کنار بگذارد. آمریکا از مدتی پیش به دولت سوئیس اعلام کرده بود که از بانک‌های سوئیسی انتظار دارد بطور خودکار اطلاعات مشتریان آمریکایی را در اختیار مقامات این کشور قرار دهند.روابط ایران و چین در ده سال گذشته (۲۰۰۳۲۰۱۳) گسترش و حتی در بخش های جهش داشته است. چنین گسترشی در روابط سیاسی و جهش در روابط اقتصادی و تجاری ، محصول نگاه مشترک پکن و تهران به یکدیگر و نیز نیازمندی ها و ضرورت های اقتصادی دو کشور است.این هفته اقتصاددانان در کمال تعجب دریافتند که یکی از مقالات علمی معروف که معمولا برای توجیه اقدامات ریاضتی دولت‌ها به آن ارجاع داده می‌شود، حاوی اشتباهات فاحشی است. نکته شگفت‌آور دیگر اینکه نویسندگان این مقاله دو استاد برجسته دانشگاه هاروارد هستند.تصور کنید که آدم بسیار شروری هستید و کنترل همه طلاهای موجود در جهان را در دست گرفته‌اید و تصمیم دارید همه‌اش را ذوب کنید و با آن یک مکعب بسازید. فکر می‌کنید هر ضلع این مکعب چقدر طول خواهد داشت؟ صدها یا هزاران متر؟دولت‌های حوزه یورو و صندوق بین‌المللی پول بر سر طرح نجات اقتصادی قبرس با دولت این کشور توافق کرده‌اند، اما این طرح احتمالا چندان به نجات شباهت ندارد.شرکت‌های هواپیمایی افغانستان میلیون‌ها دالر خسارت کرده و با خطر ورشکستی روبرو شده‌اند.اجرای قانون هدفمندی یارانه ها در ایران مشکلاتی را برای مردم پدید آورده بی آنکه ظاهرا منافعی را برای دولت در پی داشته باشد.امنیت و ثبات شش کشور عضو شورای همکاری خلیج فارس بر پیش فرضی ساده مبتنی است.گزارش آژانس بین المللی انرژی نشان می دهد که صادرات نفت ایران در ماه فوریه، صد و پنجاه هزار بشکه نسبت به ماه قبل از آن افزایش یافته است. رستم قاسمی وزیر نفت ایران نیز امروز تاکید کرد که تحریمهای آمریکا تاثیری بر صادرات نفت این کشور نداشته است.در حاشیه اجلاس جهانی اقتصادی در داووس، این سئوال مطرح می شود که آیا جدی ترین خطری که منطقه یورو را تهدید می کرد برطرف شده است؟وزیر تجارت افغانستان اعلام کرد برای تاجرانی که در دو سال آینده در این کشور سرمایه گذرای کنند، دولت امتیازات ویژه در نظر خواهد گرفت. تا دو سال آینده نیروهای خارجی از افغانستان خارج خواهند شد. این موضوع سبب کاهش سرمایه گذاری در افغانستان شده است.محمود بهمنی رئیس کل بانک مرکزی ایران کاهش نرخ تورم و کنترل نوسانات بازار ارز را دو دغدغه مهم بانک مرکزی در سال جدید عنوان کرده و گفته است که بهبود وضعیت تجاری و افزایش درآمدهای ارزی به مذاکرات هسته ای وابسته است.دولت محمود احمدی‌نژاد با ارسال دو قانون مصوب مجلس به شورای عالی حل اختلاف و برگزاری نشست‌هایی با مجلس سعی دارد مرحله دوم حذف یارانه‌ها را اجرا کند.در حالی که حزب کمونیست چین برای معرفی نسل جدید رهبرانش تشکیل جلسه داده بود، در پکن این احساس فراگیر وجود داشت که با وجود همه دستاوردهای اقتصادی در یک دهه گذشته، از موقعیت‌ها به‌خوبی استفاده نشده است.تحریم اخیر شرایط دشواری را به ایران تحمیل کرده و به نظر می رسد که ماهیت این تحریم با تحریم های قبلی متفاوت است و می تواند تبعات جدی سیاسی داشته باشد.در مورد تبعات تحولات اخیر نظرات متفاوتی ابراز شده که در مواردی آن را برای تعدیل ساختار قیمت ها در ایران مفید دانسته اند.گفتگو با پاتریک کلاسون، اقتصاددان و تحلیلگر امور ایران در موسسه سیاستگذاری خاور نزدیک واشنگتن در باره سقوط ارزش ریال در ایرانرشد باورنکردنی قیمت دلار در بازار به این پرسش دامن زده است که آیا دولت محمود احمدی نژاد پول ندارد یا آن که ترجیح می دهد مردم این طور تصور کنند و دلارهایش را با دو برابر یا بیشتر بفروشد؟افزایش قیمت شدید ارزهای خارجی، به خصوص دلار و یورو در بازار ارز ایران، نگرانی‌هایی را به همراه داشته و این پرسش مطرح است که این افزایش قیمت‌ها چه تاثیری بر زندگی مردم دارد.قیمت دلار در ایران در حالی به ۳۴۵۰ تومان رسیده است که نسبت به خرداد ماه امسال دو برابر شده و نسبت به یک سال پیش در اوایل مهر تقریبا سه برابر شده است. پرسش این است که چرا چنین وضعی ایجاد شده و چه کسی باید جلوی این رشد فزاینده را بگیرد؟در حالی که قیمت ارز خارجی در ایران به بالاترین حد رسیده است، دولت ایران یک اتاق ارزی تشکیل داده تا ارز نفتی و غیرنفتی صادرکنندگان در آن به فروش برسد.در حالی که آشفتگی در بازار ارز ایران ادامه دارد، شمس الدین حسینی وزیر اقتصاد طرح تازه ای را برای تعیین قیمت ارز اعلام کرده و گفته است که بانک مرکزی از طریق بانک ها، هر روز قیمت روزانه نرخ ارز بازار آزاد را اعلام می کند.شمس الدین حسینی، سخنگوی اقتصادی دولت و وزیر اقتصاد ایران، گفته است: ذخایر بانک مرکزی در حد بسیار خوبی است و هیچ موقع در تاریخ کشور ذخایر ایران در این حد نبوده است.بیست و یک ماه بعد از شروع برنامه حذف یارانه ها دولت محمود احمدی نژاد دیگر آن شوق و ذوق گذشته را برای اجرای این برنامه ندارد و اجرای این برنامه بدون سر و صدا فعلا متوقف شده است.بانک مرکزی ایران گزارش وضعیت اقتصادی تابستان سال گذشته را منتشر کرده که نشان می دهد که رشد اقتصادی ایران در تابستان ۳.۴ درصد است.بعد از گذشت یک هفته پر تلاطم در بازار ارز ایران و افزایش بی‌سابقه قیمت ارزهای عمده، محمود بهمنی، رئیس کل بانک مرکزی ایران می‌گوید که بانک مرکزی نمی تواند مرتبا قیمت ارز را پائین بیاورد ولی سعی کردیم آن را کنترل کنیم.یکی از مشهورترین نام های تجاری جهان که روزانه صدها میلیون از محصولات آن در جهان فروخته می شود، هنوز سهمی از بازار در دو سه کشور جهان ندارد.صنعت خودروی ایران با مشکلات نقدینگی رو به رو شده و بانک مرکزی ایران برای دو خودروساز بزرگ دوهزار میلیارد تومان وام اختصاص داده است اما شرکت های قطعه ساز می‌گویند که خودروسازان هنوز پولی به آنها نداده‌اند.عبدالرضا شیخ الاسلامی وزیر تعاون، کار و رفاه اجتماعی از افزایش قیمت دلار دولتی دفاع کرده و گفته است که در حالی که محمود بهمنی، رئیس کل بانک مرکزی ایران وضعیت ذخایر ارزی کشور را مطلوب توصیف کرده، قیمت انواع ارزهای عمده در بازار تهران دوباره افزایش یافت.جدال برای خاموشی عطش نفت در قطب شمالدر حالی که محمود بهمنی، رئیس کل بانک مرکزی ایران وضعیت ذخایر ارزی کشور را مطلوب توصیف کرده، قیمت انواع ارزهای عمده در بازار تهران دوباره افزایش یافت.بانک مرکزی ایران گزارش داده است که نرخ تورم در تیرماه به مرز ۲۳ درصد رسیده که نسبت به دوره مشابه سال قیل بیشتر از هفت درصد افزایش نشان می دهد. به دلیل افزایش تورم، طرح حذف چهار صفر از پول ملی نیز فعلا منتفی شده است.مرکز آمار ایران گزارش سرشماری عمومی نفوس و مسکن را منتشر کرده است که سال گذشته به مدت بیست روز با همکاری بیشتر از ۱۱۳ هزار نفر در سراسر کشور انجام شد.در حالی که مجلس ایران هنوز بررسی لایحه بودجه امسال را در صحن علنی آغاز نکرده، مرکز پژوهش‌های مجلس هشدار داده است که این بودجه مناسب شرایط اقتصادی کشور نیست و نسبت به شرایط اقتصادی در سال جاری ابراز نگرانی کرده است.سخنرانی حسن روحانی، رئیس جمهوری، در مورد استقبال از سرمایه گذاری خارجی یادآور سیاست اقتصادی دولت در دو دهه پیش است که نتیجه ای برای توسعه و رشد مستمر اقتصادی ایران در پی نداشت.هزار و چهارصد محل در افغانستان به عنوان مناطقی که معادن و منابع طبیعی افغانستان را در سینه پنهان دارند نشانی شده اند، دولت افغانستان دولت افغانستان تلاش دارد با استخراج این منابع، خود را از کمک‌های خارجی بی‌نیاز کرده و راه را به سوی توسعه پایدار باز کند.صفحه ویژه: دادگاه بزرگترین اختلاس تاریخ ایرانمطالب و گزارش هایی درباره بحران اقتصادی کشورهای اروپاییبا گذشت شش ماه از اجرای حذف یارانه ها، در این صفحه مطالبی می خوانید در باره پیامدهای این طرح در ایران.مجمع جهانی اقتصاد می گوید بعد از دو سالِ سخت، انتظار می رود اقتصاد ایران امسال به ثبات برسد.اسحاق جهانگیری معاون اول رئیس جمهوری ایران از سه نفر از وزرای دولت خواسته موضوع زمین خواری را پیگیری کنند.ایران بیش از رقمی که تحریمها اجازه می دهد، نفت می فروشد. به گزارش خبرگزاری رویترز، فروش نفت ایران در پنج ماه بعد از توافق هسته ای ژنو، بطور متوسط ۲۵ درصد بیشتر از سقف تحریمها بوده است.نماد بیشتر شاخصهای بورس تهران امروز قرمز بود. شاخص کل بورس به زیر هفتاد و یک هزار واحد سقوط کرد که کمترین رقم طی هشت ماه اخیر است.امروز نمایندگان مجلس ایران، با وجود مخالفت نماینده دولت، کلیات طرح «افزایش نرخ باروری و پیشگیری از کاهش رشد جمعیت» را تصویب کردند.تجارت خارجی ایران در دو ماه اول امسال رشدی چشمگیر داشته. به گزارش گمرک ایران، صادرات به اصطلاح غیرنفتی نسبت به دوره مشابه پارسال حدود ۳۰ درصد و واردات تقریبا ۳۵ درصد بیشتر شده.مجلس ایران بودجه سال آینده را امروز تصویب کرد. بیش از یک ماه مانده به پایان سال، که خودش رکوردی است با توجه به زمان تصویب بودجه در دولت قبلی.دانشمندان موفق به ردیابی نشانه های بخار آب در اتمسفر یک سیاره دور دست به اندازه نپتون شده اند و می گویند این کوچکترین به اصطلاح سیاره خارجی است که ترکیب شیمیایی آن آشکار می شود.محققان دانشگاه اکسفورد می‌گویند احتمال ایجاد واکنش حساسیتی با خوردن بادام زمینی بو داده بیشتر از بادام زمینی خام است. این محققان می گویند بو دادن در دمای بالا و حرارت خشک ممکن است  است دستگاه ایمنی بدن را بیشتر تحریک کند.ناسا اعلام کرد سفینه می‌ون با موفقیت در مدار مریخ قرار گرفته است. این سفینه که اختصاصا برای مطالعه جو فوقانی مریخ طراحی شده ده ماه پیش به فضا پرتاب شد. علاوه بر این، می‌ون اطلاعاتی را برای اعزام انسان به این سیاره سرخ در دهه ۲۰۳۰ میلادی فراهم خواهد کرد.هند توانست ماهواره ارسالی‌اش را در همان اولین تلاش، با موفقیت در مدار مریخ قرار دهد. این کاوش‌گر با هزینه ۷۴ میلیون دلاری به فضا فرستاده شده که خیلی از هزینه مشابه ناسا کمتر است.چت کردن بدون اینترنت و بدون هزینه شاید یک شوخی به نظر بیاید.مراسم عروسی نمادی است که زن و شوهر آینده پیوند و تعهد خود را بصورت رسمی و عمومی اعلام و شبکه ارتباطات و پیوندهای اجتماعی خود را پیش از زندگی زناشویی محکم می‌کنند. اما این مراسم و بزرگی و زرق و برق آن چه تاثیری بر کیفیت زناشویی خواهد گذاشت؟یک سفینه ناسا، سازمان فضایی آمریکا ، پس از سفری هفتصد میلیون کیلومتری وارد مدار مریخ شد. این فضا پیما که می‌ون نام دارد قرار است درباره جو مریخ اطلاعات جمع آوری کند.دیروز دو هزار نقطه جهان در ۱۵۶ کشور، میزبان راهپیمایى برای مقابله با گرمایش زمین بود. شرکت کنندگان در این راهپیمایى ها خواهان اقدام سریعتر رهبران کشورها براى مقابله با تغییرات آب و هوایى و توجه به محیط زیست بودند.زندگی مشترک بدون ازدواج در غرب به رویه اصلی رابطه تبدیل شده و بیشتر زوج‌ها ممکن است سال‌ها بعد یا حتی بعد از بچه‌دار شدن ازدواج کنند یا ممکن است اصلا ازدواج نکنند. این پدیده‌ در سالهای اخیر در ایران هم دیده می‌شود. اما تاثیر آن بر کیفیت زناشویی چیست؟مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.محققان می‌گویند آزمایش خونی را ابداع کرده‌اند که به کمک آن می‌توان افسردگی را تشخیص داد. این آزمایش مشابه اندازه گیری چربی خون یا قند بالا است. این تست را در هر آزمایشگاهی می‌توان انجام داد و در واقع اندازه‌گیری ۹ مولکول  در خون است.اگر می‌خواهید بدانید که جلوگیری از یک عملیات نفوذ اطلاعاتی چقدر سخت است، کافی است از اِن اس اِی (آژانس امنیت ملی ایالات متحده) سؤال کنید.شرکت اپل برای حفظ اطلاعات مشتریان خود، تایید دو مرحله‌ای حساب‌هایش را توسعه داده است. این تغییر پس از آن صورت می‌گیرد که عکس‌های خصوصی‌ ستاره‌های سینما از بایگانی آنلاین اپل موسوم به آی‌کلاود به سرقت رفت.آمریکا بار دیگر خودش را برای فرستادن انسان به فضا آماده می کند. ناسا دو شرکت خصوصی را انتخاب کرده تا فضاپیماهای جدیدی برای بردن فضانوردان به ایستگاه بین المللی بسازند. ناسا می گوید این اتفاقی تاریخی برای این سازمان است.پژوهشگران در آکسفورد، در بریتانیا، واکسنی را برای مقابله با بیماری ابولا به آزمایش می‌گذارند. ۶۰ فرد سالم داوطلب شده‌اند که این واکسن به آنها تزریق شود.علاوه بر نداشتن توان شنوایی، نکته‌های زیاد دیگری در مورد ناشنوایان و فرهنگ رایج بین آن‌ها وجود دارد که افرادی که مشکل شنوایی ندارند از آن بی‌خبرند.پاناسونیک در نمایشگاه فوتوکینا از یک دستگاه دو منظوره دوربینگوشی رونمایی کرده است. لنز این دستگاه اندرویدی که بیشتر از گوشی، دوربین محسوب می‌شود، لایکا استسازمان فضانوردی آمریکا، ناسا، می گوید که شرکت بوئینگ برنده مناقصه ساخت یک سیستم تازه برای انتقال فضانوردان به مدار زمین شده است.باراک اوباما رئیس جمهور آمریکا از شیوع ابولا در کشورهای غرب آفریقا به عنوان تهدیدی امنیتی برای جهان نام برده و از نقش  وسیع تر آمریکا در مبارزه با ویروس عامل بیماری خبر داده است.کارشناسان بریتانیایی هشدار داده اند مصرف قند در تغذیه روزانه باید بشدت کاهش پیدا کند.در ایران ارتباط با جنس مخالف پیش از دانشگاه، نسبت به ۳۰ سال پیش، سه برابر شده است. از سوی دیگر آمار طلاق هم در ایران در سال‌های اخیر افزایش پیدا کرده است. ایا بین این دو پدیده ارتباطی وجود دارد؟ تاثیر رابطه جنسی پیش از ازدواج بر کیفیت و ثبات زناشویی چیست؟یونیسف در تازه‌ترین گزارش خود از وضعیت کودکان در دنیا به کاهش چشمگیر موارد مرگ نوزادان و کودکان زیر پنج سال در تمام دنیا اشاره کرده است. با این حال این سازمان اعلام کرده اگر در این زمینه تلاش بیشتری نشود اهداف هزاره تا سال ۲۰۲۶ محقق نخواهد شد.به گفته سازمان بهداشت جهانی، ابولا جان بیش از ۲۴۰۰ نفر را گرفته است. سازمان ملل متحد هم گفته که برای مقابله با ابولا به یک میلیارد دلار نیاز دارد.دانشمندان و مهندسان سازمان فضایی اروپا بهترین و کم‌خطرترین محل را برای فرود فیله، روبوت سفینه روزتا بر روی دنباله دار ۶۷پی مشخص کردند. با این حال دانشمندان معترفند که موفقیت در این کار بسیار دشوار است و باید بخت با آنها یار باشد.تجارت پنج گونه از کوسه های جهان از این پس تحت مقررات تازه در خواهد آمد که گام مهمی در جهت حفاظت از این موجودات است.اس دی کاردی تولید شده که می‌تواند ۵۱۲ گیگابایت را در خود ذخیره ‌کند.بودن در جمع گروهی از دوستان و خندیدن معمولا تجربه و لحظات خوشی است، اما برای کسانی که به یک نوع احساس هراس غیرمعمول دچار هستند اصلا اینطور نیست. این افراد را در اصطلاح روانپزشکی مبتلا به خنده هراسی می دانند.در دهلی، پایتخت هند، گروهی از دانشمندان عصایی هوشمند برای نابینایان طراحی کرده اند که قبل از تماس با موانع می لرزد و فرد نابینا را از وجود اشیا و افراد در اطرافشان آگاه میکند. این اولین عصای هوشمند در بازار نیست ولی ارزانترین نوع آن است.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.با داشتن دستگاه هایی که به راحتی به هم وصل می‌شوند و اطلاعات را مبادله می کنند، گرفتن اطلاعات لازم برای ربودن مشخصات قابل فروش برای دزدان سایبری ساده تر می شود.نتیجه یک پژوهش تازه نشان می‌دهد که تزریق بوتاکس می‌تواند رشد احساسی جوانان را محدود کند. بر اساس این تحقیق، تزریق بوتاکس می‌تواند توانایی جوانان برای نشان دادن احساساتشان از طریق حالات چهره را به شدت محدود کند و مانع از رشد احساسی و اجتماعی آنها شود.نتایج یک پژوهش دانشگاهی در لندن نشان داده است که شرمسار کردن افراد از اضافه وزنی که دارند، نه تنها ممکن است تاثیری در کم شدن وزن آنها نداشته باشد، بلکه می‌تواند باعث اضافه وزن بیشتر آنها شود.با فرض اینکه دستگاه شما حاوی هیچگونه بدافزاری نیست، می‌توان گفت که واتس‌اپ امن است و امکان شنود مکالمات افراد از طریق آن وجود ندارد؛ هر چند اگر شما گوشی خود را به دوستتان بدهید، یا آن را برای مدتی در کافه یا کتابخانه جا بگذارید، چنین تضمینی وجود ندارد.مقایسه محصولات اپل با محصولات مشابه سایر شرکت ها که پیش از آن وارد بازار شده بودند.با گسترش روز افزون استفاده از روشهایی نظیر ارسال ای میل، پیامک و توئیت برای برقراری ارتباط، بسیاری از صاحبنظران اجتماعی بابت از دست رفتن آنچه که هنر مکالمه و گفت و شنود می دانند اظهار تاسف می کنند.آزمایش امکان تاریخ انقضا برای پست‌های فیسبوکیبعد از سال‌ها که خبرها درباره لایه اوزون معمولا نگران‌کننده بوده، زمان برای یک خبر نسبتا خوب فرا رسیده است. اوزون همان لایه‌ای است که کره زمین را در برابر اشعه‌های خطرناک خورشید محافظت می‌کند و سال‌هاست که تخریب آن باعث نگرانی شده است.پژوهشگران گفته‌اند برای نخستین بار طی سه دهه اخیر ضخامت لایه اوزون، که از زمین دربرابر تشعشعات زیانبار خورشید محافظت می‌کند، به خاطر خودداری از کاربرد برخی مواد شیمیایی بهبود یافته و شاهدی بر امکان بهبود محیط زیست از طریق اقدام مشترک جامعه جهانی است.آمار نشان میدهد هر ٤٠ ثانیه یک نفر در دنیا جان خود را می‌گیرد. این درحالیست که به گفته سازمان بهداشت جهانی خودکشی پدیده‌ایست قابل پیشگیری. به همین دلیل همه ساله دهم سپتامبر، روز جهانی پیش‌گیری از خودکشی نامگذاری شده.دو گوشی موبایل و یک ساعت مچی هوشمند محصولات تازه شرکت اپل است. این غول آمریکایی که رقبای کره‌ای و چینی قدرتمندی دارد امیدوار است با بزرگتر کردن صفحات موبایل و ارائه محصولات الکترونیکی پوشیدنی سهم خود از بازار را افزایش دهد.آیا اپل می‌تواند ما را به خرید ساعت‌های هوشمند متقاعد کند؟اپل در یک کنفرانس خبری از دو گوشی تازه و یک ساعت هوشمند رونمایی کرد.سازمان جهانی هواشناسی می‌گوید میزان گازهای گلخانه‌ای در سال ۲۰۱۳ به حد بی‌سابقه‌ای افزایش یافته است. این سازمان علاوه بر این درباره سرعت تجمیع دی اکسید کربن در جو و میزان اسیدی شدن اقیانوس‌ها هم هشدار داده است.‍برخورد یک شهاب سنگ باعث ایجاد گودالی به قطر دوازده متر و عمق پنج متر در نزدیکی فرودگاه بین المللی ماناگوئه پایتخت نیکاراگوئه شده است.صدها نفر از ایرانیان فعال در زمینه فن آوری برتر شنبه در دانشگاه برکلی کالیفرنیا دور هم آمدند تا درباره وضعیت این صنعت در ایران گفتگو کنند.پروستات، غده‌ای به اندازه یک گردو، با افزایش سن، حضور خود را به مردان یاد آوری می‌کند. اندازه این غده، بین ۳۰ تا ۵۰ سالگی، تقریبا هر ۴.۵ سال یکبار دو برابر می‌شود و مشکلات ادراری برای مردان ایجاد می‌کند. سرطان این غده شایعترین سرطان مردان است.محققان می گویند که همه انواع رژیم ها به نتایج مشابه منجر می شود و مردم باید رژیمی را انتخاب کنند که برایشان راحت تر است.دانشمندان می گویند که میمون های واکسینه شده در «دراز مدت»‌ در برابر ویروس ابولا ایمنی کسب کرده اند که چشم انداز آزمایش های موفق انسانی را روشن تر می کند. سازمان بهداشت جهانی می گوید که بیش از دو هزار نفر در شیوع جاری ابولا در غرب آفریقا مرده اند.سیارک ۲۰۱۴ که ابعاد آن به بزرگی یک خانه است حدود ساعت ۲۱:۴۸ امشب به وقت تهران بدون برخورد با زمین از بالای نیوزیلند عبور خواهد کرد. این سیارک را می‌توان با تلسکوپ‌های آماتور در جنوب خط استوا مشاهده کرد.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.ایفا، یکی از مهم‌ترین نمایشگاه‌های سالانه محصولات الکترونیکی از دیروز در برلین، پایتخت آلمان آغاز شده است.گزارش های زیادی در باره خطرات مصرف گوشت برای سلامت انسان انتشار یافته ولی آیا این گزارش ها واقعا درست هستند؟نتایج تحقیق بسیار وسیعی که در بریتانیا انجام شده نشان می‌دهد همجنس‌گرایان و دوجنس‌گرایان دو برابر کسانی که به جنس مخالف گرایش دارند از خدمات بهداشتی و درمانی ناراضی هستند.استرس تلفن‌های همراه: برای خیلی‌ها تلفن‌های هوشمند تبدیل به دیکتاتورهایی در جیب‌‌هایمان شده‌اند که هیچ وقت اجازه نمی‌دهند به طور کامل خاموش شویم، استراحت کنیم و باتری‌های خود را دوباره شارژ کنیم.محققان می‌گویند محتوای نژادپرستانه، زن ستیز و ضد همجنسگرایشبکه‌های اجتماعی به سلامت روان افراد لطمه می‌زند زیرا اعتماد به سلامت جامعه از بین می‌برد. این رفتارهای خشن و خصمانه نسبت به زنان، اقلیت‌ها و افراد و گروه‌های آسیب‌پذیر شدیدتر است.پنج مارمولکی که برای مطالعه در باره تولید مثل و رشد در شرایط بی وزنی، با یک سفینه روسی به مدار زمین فرستاده شده بودند زنده به زمین برنگشتند. متخصصان احتمال می‌دهند نقص سیستم گرمایشی سفینه باعث شده مارمولک‎ها از سرما یخ بزنند.حملات سایبری‌ای اخیر را می‌توان یکی از پیچیده‌ترین اقداماتی دانست که تاکنون اجرا شده است. در این سری حملات افراد خرابکار با دستی پر و داشتن اطلاعات کامل از قربانیان خود سعی در نفوذ به حساب ایمیل آنها کرده‌اند که در برخی موارد نیز موفق بوده اند.بر اساس تحقیقات تازه دانشگاه کمبریج و ابردین در بریتانیا اگر مصرف گوشت و مواد لبنی در دنیا به همین سرعت رشد کند، تولید گازهای گلخانه ای ۸۰ درصد افزایش خواهد داشت.تحقیقات دانشمندان نشان می‌دهد برای جلوگیری از افزایش گازهای گلخانه‌ای و تامین نیازهای غذایی مردم دنیا باید مصرف جهانی گوشت کاهش پیدا کند. اگر مصرف محصولات غذایی حیوانی تا سال ۲۰۵۰ به همین روال ادامه پیدا کند تولید گازهای گلخانه‌ای ۸۰ درصد بیشتر می‌شود.ابولا یکی از خطرناک‌ترین و کشنده‌ترین ویروسهای جهان است ولی مثل ویروس از طریق هوا و تنفس شیوع پیدا نمی‌کند. پزشکان می گویند که در صورت رعایت پنج توصیه می‌توان بسادگی از ابتلا به این ویروس پیشگیری کرد.بر اساس تحقیقات ارائه شده در انجمن قلب آمریکا، خوردن نمک بیش از حد سالانه  میلیون نفر را می کشد: با حملات قلبی و سکته مغزی.بالا یا پایین بودن قند خون می تواند مشکلات جدی برای سلامتی ایجاد کند. مبتلایان به دیابت می توانند انسولین خونشان را با تزریق روزانه کنترل کنند اما زندگی برایشان هیچ وقت عادی نیست.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.در لیبریا، یکی از چهار کشور غرب آفریقا که با بیماری مرگبار ابولا دست و پنجه نرم می کند، دو بیمار با داروی آزمایشی زی مپ مداوا شده اند. این همان دارویی است که قبلا برای درمان ۷ بیمار بکار گرفته شده بود اما دو نفر از آنها جانشان را از دست دادند.یک استاد دانشگاه در آمریکا ۱۲ میلیون عکس تاریخی را که مشمول قانون کپی‌رایت نیست، در اختیار کاربران اینترنت گذاشته است.گوگل، غول جستجوگر اینترنتی، می گوید که نخستین پهپادش را آزمایش کرده است. این شیئ پرنده توسط آزمایشگاه تحقیقاتی سری گوگل گوگل اکس در قالب طرحی به نام پروژه بال طراحی و آزمایش شده است.بسیاری از افرادی که از سرطان رنج می برند به افسردگی هم مبتلا می شوند. ولی پزشکان آنقدر که برای بهبود شرایط جسمی این بیماران تلاش می کنند به وضعیت بد روحیشان اهمیت نمی دهند.کارشناسان می گویند حفاظت از چشم در برابر نور آفتاب مهم است و باید از عینک آفتابی استفاده کرد. همانطور که نور خورشید می تواند باعث سوختگی پوست شود، می‌تواند موجب سوختگی سطح چشم نیز بشود. علاوه بر این اشعه ماوراء بنفش آفتاب با چند بیماری جدی چشم ربط دارد.رابطه چوپان و سگ گله، برای دهه ها رمزآلود بوده. اینکه چطور این دو با همکاری هم می توانند گله ای بزرگ را دور هم جمع و کنترل کنند.نتایج پژوهشی جدید نشان می‌دهد که انسان‌های امروزی و نئاندرتال‌ها زمانی معادل ده برابر طولانی تر از آنچه تا کنون تصور می‌شد در کنار یکدیگر زندگی کرده‌اند.یک مقام وزارت بهداشت و درمان ایران اعلام کرده که پنج استان کهگیلویه و بویراحمد، سیستان و بلوچستان، هرمزگان، کرمان و خوزستان با سوء تغذیه و ناامنی غذایی مواجه هستند.ادعا شده که کارشناسان اطلاعاتی بریتانیایی و آمریکایی که سعی دارند وب پنهان را هک کنند، عمداً توسط همکاران خود تضعیف می شوند. جاسوسان هر دو کشور به منظور یافتن نقص فنی در شبکه تور، که مسیر رایجی برای دستیابی ناشناس به سایت های مخفی است، تلاش می کنند.یکی از مقامات ارشد دولت ژاپن امروز اعلام کرد که چند کشور از ژاپن درخواست کرده‌اند تا داروی فاوی‌پیراویر را برای درمان ابولا در اختیار آنها قرار دهد. فاوی‌پیراویر () در اصل داروی آنفلونزا است و هنوز مراحل آزمایشی خود را طی می‌کند.رئیس سازمان حفاظت محیط زیست ایران می‌گوید که ظرفیت اکولوژیکی تهران در سال ۱۳۷۵ پایان یافت و اکنون میزان استفاده از منابع طبیعی در تهران حدود هفت برابر ظرفیت طبیعی است. به گفته او باید به شیوه قانونی، مانع از افزایش جمعیت پایتخت ایران شد.گرانترین قهوه دنیا قهوه عاج سیاه است که در تایلند و با کمک فیل‌ها تولید می‌شود. دستگاه گوارش فیل پروتئین این قهوه را از بین می‌برد و به آن طعمی خاص و منحصر به فرد می‌دهد. این قهوه که عرضه آن بسیار محدود است به قیمت فنجانی پنجاه دلار به فروش می‌رود.مقامات سازمان فضایی اروپا تایید کردند که ماهواره‌های پنجم و ششم پروژه موقعیت‌یابی جهانی گالیله در مدار غلط قرار گرفته‌اند. این دو ماهواره جمعه گذشته به فضا پرتاب شدند. قرار است پس از تحلیل فنی پرتاب جزئیات بیشتری در این باره منتشر شود.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.یکی از موشک‌های تولیدی شرکت آمریکایی اسپیس‌اکس عصر روز جمعه، ۲۲ اوت، اندکی بعد از یک پرتاب آزمایشی منفجر شد.آیا به سلامت روان به اندازه سلامت جسم اهمیت می دهیمگروهی از پژوهشگران آمریکایی می‌گویند که توانسته‌اند با بهره گرفتن از کاستی‌هایی که در حافظه تلفن‌های هوشمند وجود دارد، اپلیکیشن جیمیل در آن تلفن‌ها را هک کنند.پزشک آمریکایی که از بیماران مبتلا به ابولا در لیبریا این بیماری را گرفته بود و در بیمارستانی در آتلانتای آمریکا تحت درمان با داروی آزمایشی زی‌مپ قرار گرفته بود از بیمارستان ترخیص شد.تحقیقات نشان می دهند که افسردگی و اضطراب در بین افرادی که به تازگی به بیماری پارکینسون مبتلا شده اند دو برابر از افراد عادی است. تحقیقات قبلی نشان داده بود که تأثیر بیماری پارکینسون بر مغز می تواند عامل ایجاد کننده افسردگی باشد.بارها پیش آمده که در سنگ، گل یا سایر اشیا تصویر آشنایی ببینیم، تصویر انسان یا حیوان یا هر تصویر دیگری که به چشم ما آشنا می‌آید. این پدیده پاریدولیا نام دارد که یک پدیده روانشناختی است و برداشت غیر واقعی مغز است از اطلاعاتی که در ذهن داریم.رامین گلستانیان، فیزیک‌دان ایرانی و استاد دانشگاه آکسفورد، برنده نشان هول‌وک از انجمن‌های فیزیک بریتانیا و فرانسه شد. این یکی از مدال‌های معتبر جهانی در این رشته است.ممکن است نسل فیلهای آفریقایی، منقرض شود. این نتیجه جدیدترین تحقیقاتی است که می گوید سالی ۳۵ هزار فیل به خاطر عاجهایشان کشته می شوند و اگر این متوقف نشود، ممکن است تا کمتر از صد سال، نسلشان منقرض شود.ادامه فشارهای توییتر برای محدود کردن حساب‌های کاربری گروه دولت اسلامی (داعش سابق) باعث شده است که این گروه شبه‌نظامی به سراغ سایت‌های اجتماعی دیگری برود.نایب‌رئیس جامعه دامپزشکان ایران درباره وجود آنتی‌بیوتیک در شیر و لبنیات در ایران هشدار داده.این هشدارها بعد از آن منتشر می‌شود که وزارت بهداشت ایران هم درباره وجود مواد غیرمجاز  از وایتکس گرفته تا خرده صابون و آنتی بیوتیک هشدار داد.محققان کینگز کالج لندن می‌گوید نقاشی کودکان چهار ساله تا حدی از هوش آنها در چهارده سالگی خبر می‌دهد. آنها معتقدند کودکانی که توانایی کشیدن شکل انسان را بیشتر بروز می‌دهند تا حدی باهوش‌تر از آنهایی هستند که این توانایی را نشان نمی‌دهند.نایب رئیس جامعه دامپزشکان ایران می‌گوید وزارت بهداشت هیچ کنترلی بر وجود آنتی بیوتیک در شیر دام ندارد. در ایران سقف مجاز آنتی بیوتیک در شیر تعریف نشده است و تجویز بی‌رویه و بی‌ضابطه آنتی‌بیوتیک به دام بدون کنترل‌های نظارتی باعث آلودگی شیر به آن می‌شود.محققان می‌گویند یک فرمول ریاضی پیدا کرده‌اند که با دقت زیاد می‌تواند شادی را پیش‌بینی کند. آنها معتقدند مهمترین عامل شادی و رضایت، یکی پاداشی است که می‌گیریم و دیگری انتظار و توقع خود ما. انتظار ما مثل پیچ تنظیم شادی عمل می‌کند.کارشناسان امنیت سایبری، ایمنی استفاده از یو اس بی برای وصل کردن دستگاه ها به کامپیوتر را به طور جدی زیر سوال برده اند. کارستن نوهل و جاکوب لل، دو محقق ساکن برلین، نشان دادند که چگونه یک دستگاه یو اس بی می تواند یک کامپیوتر را بدون اطلاع کاربر آلوده کند.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.میلیونها نفر در جهان با افسردگی دست و پنجه نرم میکنند. راه های بسیاری هم برای کمک به مقابله با آن وجود دارد ، از دارو گرفته تا مشاوره. حالا روش دیگری هم پیشنهاد شده. بندبازی.در بسیاری از داستان‌های عامیانه، به‌ویژه در اروپا، زاغی‌ها اغلب به عنوان شخصیت‌هایی دزد شناخته می‌شوند، اما نتایج یک پژوهش جدید نشان داده است که زاغی‌ها نه تنها خرده‌ریز نمی‌دزدند، بلکه به طور مشخص، از اشیاء براق می‌ترسند.دانشگاه کمبریج فرصتی را برای دانشمندان و عاشقان شکلات فراهم کرده که بتوانند از این دانشگاه دکترای شکلات بگیرند. موضوع تحقیق این دکترا تحقیق درباره بالا بردن دمای آب شدن شکلات است.سازمان بهداشت جهانی می گوید شیوع بیماری مرگبار ابولا بسیار جدی‌تر از آن چیزی است که تصور می شد.گروهی از پژوهشگران در آمریکا بیش از هزار ربات هم‌شکل تولید کرده‌اند که می‌توانند با هم ارتباط برقرار کنند و شکل‌های دو بعدی بسازند.واکنش‌ها به کسب «مدال فیلدز» توسط مریم میرزاخانی، ریاضی‌دان ایرانی ادامه دارد. واکنش رسانه‌های آمریکایی به این موضوع را در گزارشی از خشایار جنیدی بشنوید و پس از آن، مهرزاد فتوحی نگاهی کرده به واکنش‌ها به این خبر در میان ایرانیان و در شبکه‌های اجتماعی.گروه سازنده برنامه کلیک فارسی، هر هفته روزهای جمعه خبرهای دنیای فناوری را به شنوندگان برنامه چشم‌انداز بامدادی رادیو بی بی سی ارائه می‌کند.چهارشنبه بیست و دوم مرداد خانم مریم میرزاخانی استاد ریاضیات دانشگاه استنفورد، مدال فیلدز را از خانم پارک‌گئون‌های رئیس‌جمهور کره جنوبی در مراسم افتتاحیه کنفرانس جهانی ریاضیات دریافت کرد.روسیه برای شناسایی هویت کاربران شبکه تور در اینترنت، جایزه تعیین کرد. وزارت کشور روسیه گفت که هدف از این مسابقه، اطمینان حاصل کردن از دفاع و امنیت ملی است. شبکه تور، مکان و هویت کاربران را پنهان و ردگیری کاربرانش را تا حد زیادی دشوار کرده است.پس از فاجعه اتمی در نیروگاه هسته‌ای فوکوشیمای ژاپن، یکی از مشکلات، اندازه‌گیری میزان آلودگی نقاط مختلف شهر به مواد رادیواکتیو بوده است. دسترسی به بعضی از این نقاط برای انسان مشکل یا خطرناک است. برای این مساله، دانشمندان بریتانیایی راه‌حلی تازهشاید کمی عجیب و ترسناک به نظر بیاید ولی آیا راز جوان ماندن و پیر نشدن میتواند در خون جوانان باشد؟ تحقیقات علمی جدید در آمریکا نشان میدهد که شاید با تزریق خون جوان بشود جلوی پیر شدن مغز انسان را گرفت!امروز متن سیاست‌های کلی علم و فناوری کشور که بوسیله آیت الله علی خامنه‌ای رهبر ایران به سران سه قوه و رئیس مجمع تشخیص مصلحت نظام ابلاغ شده‌است منتشر شد.رضا منصوری مدیر طرح رصدخانه ملی ایران گفته است که اگر پول نباشد طرح رصدخانه ملی از اول مهرماه تعطیل خواهد شد.نگاهی به نمایشگاه چاپ سه بعدی در لندندنیل کریگ و همسرش درگیر یک کشمکش غیرمعمول شده‌اند. اختلاف بر سر فیلم و هالیوود نیست، بلکه به ریشه‌های یک چنار کهنسال در باغ این زوج مربوط است.هنرپیشه نقش جیمزباند که در فیلم های اکشن، درگیر ماجراجویی های پیچیده جاسوسی است، در زندگی واقعی درگیر مسئله ای ساده شده است. همسایگان از درخت چنار باغ خانه دنیل کریگ و راشل وایز شاکی  شده اند.  روزنامه تلگرام می نویسد همسایگان این زوج هالیوودی گفته اند که ریشه های درخت چنار تنومند این خانواده وارد حریم زمین های مجاور شده و به آنها آسیب زده است. خواست شاکیان از شورای محله: قطع درخت!  این دو در شمال لندن زندگی می کنند و البته همه همسایگان خواستار قطع چنار نشده اند. یکی از آنها به تلگرام گفته که از سال ۱۹۶۶ تا کنون شاهد خزان و بهار این درخت بوده و لزومی به بریدن آن نمی بیند. یکی دیگر گفته که این چنار هم بی نهایت زیباست و هم بخشی از هویت محله.  دنیل کریگ و همسرش در زمینه شکایت مربوطه و این که چه خواهند کرد، چیزی به خبرنگاران نگفته اند.  مجموعه فیلم های جیمز باند با فروشی بیش از ۷ میلیارد دلار یکی از پرفروش ترین سری فیلم های تاریخ سینما به شمار می رود. دنیل کریگ که ۴۸ سال دارد، در سال ۲۰۱۶ و پس از ایفای نقش جیمزباند در چهار فیلم، اعلام کرد که دیگر در نقش مامور ۰۰۷ ظاهر نخواهد شد.انتشار عکسی از نقش صلیب شکسته‌ ناز‌ی‌ها در فیس‌بوک جنجال‌برانگیز شد. این تصویر کف چکمه‌ای از یک شرکت آمریکایی را نشان می‌داد که ردّ صلیب شکسته بر زمین به‌جا می‌گذاشت. میلیون‌ها کاربر به تولید چکمه‌ هیتلری اعتراض کردند.یک کارخانه ی آمریکایی تولید کفش، هزاران جفت چکمه ی چرمی خود را از بازار جمع کرد. کف این چکمه ها روی زمین نقش صلیب شکسته ی هیتلری را بر جای می گذاشت. هفته ی گذشته تصویر این نقش که یکی از خریداران چکمه در فیس بوک منتشر کرده بود، بیش از سه میلیون بار کلیک خورد و اعتراض بسیاری را برانگیخت.  سرانجام شرکت تولید چکمه ی کانال اینترناشنال تریدینگ که شعبه ی اصلی آن در کالیفرنیا است، نسبت به خشم و تفسیرهای منفی و گاه طنزآلود کاربران واکنش نشان داد و روز جمعه (۱۳ ژانویه) از این که چنین اشتباهی صورت گرفته پوزش خواست. مسئولان کارخانه بلافاصله کالای گرانبهای خود را از بازار جمع کردند.  مدیر شعبه در این رابطه توضیح داد که نقش  صلیب شکسته ی ناسیونال سوسیالیست های آلمانی در کف چکمه آگاهانه نبوده و تاکید کرد که شرکتش با هرگونه تبعیض و نفرت مخالف است.  آمازون نیز روز پنجشنبه (۱۲ ژانویه) بساط پایگاه ارسال و فروش چکمه را از طریق اینترنت، برچید.  بنا به گفته ی سخنگوی نهاد ضد تبعیض نژادی علیه یهودی ها در آمریکا به نقل از مدیر شرکت کانال اینترناشنال تریدینگ، چکمه ها در چین و در آسیا تولید شده و در آن جا صلیب شکسته، موافق موازین بودایی نشان خوشبختی است.مطابق برنامه‌های توسعه چهارم و پنجم دولت موظف بوده هر سال ۲۰ درصد تعداد کارکنان خود را کاهش دهد. این تعداد در دوره اجرای این برنامه‌ها حدود دو برابر شده است.رئیس جمهوری، حسن روحانی آذر ماه امسال و پیش از ارائه لایحه بودجه سال ۹۶ به مجلس شورای اسلامی اعلام کرد که بودجه عمومی کشور در سال آینده حدود ۳۲۰ هزار میلیارد تومان پیش بینی شده است.  با این حساب نزدیک به یک سوم بودجه عمومی سال آینده صرف پرداخت حقوق کارکنان دولت می شود و رقمی به مراتب بالاتر از بودجه عمرانی کشور خواهد بود.  پایگاه اطلاع رسانی خبرآنلاین شنبه، ۲۵ دی ماه در گزارشی به بررسی روند فربه شدن دولت در سال های گذشته و ابعاد بار سنگین دستمزد کارکنان دولت بر بودجه پرداخت.  بنابر این گزارش شمار کارکنان دولت در حال حاضر نزدیک به چهار میلیون نفر است و مطابق آخرین برآوردها حدود نیمی از آنها در بدنه وزارت خانه ها و سازمان های دولتی جا گرفته اند.  بیشتر بخوانید: پرداخت های نامتعارف؛ بدعت ادامه دار دولت احمدی نژاد  حقوق دولتی ها فراتر از بودجه عمرانی  هزینه پرداخت حقوق کارکنان دولت در سال جاری ۸۷ هزار و ۲۰۰ میلیارد تومان تعیین شده است. با توجه به افزایش ده درصدی پیش بینی شده حقوق ها در بودجه سال آینده، دولت مجبور است نزدیک به ۱۰۰ هزار میلیارد تومان از بودجه عمومی را صرف پرداخت حقوق کارکنان خود کند.  پایگاه اطلاع رسانی دولت به تازگی به نقل از حسن روحانی نوشته بود که دولت قصد دارد در سال آینده ۶۰ هزار میلیارد تومان را به بودجه عمرانی اختصاص دهد و این میزان در بودجه عمرانی برای اولین بار در کشور، رقم می خورد.  خبرآنلاین نوشته است: «براساس قانون برنامه چهارم توسعه قرار بود دولت سالانه ۲۰ درصد از تعداد کارکنان خود را کاهش دهد، اما گزارش ها نشان می دهد در طول برنامه های چهارم و پنجم تعداد کارکنان دولت دو برابر افزایش یافت.»  این دو برنامه مربوط به سال های ۱۳۸۴ تا ۹۴ بودند. ۸ سال از این دوره دو دولت محمود احمدی نژاد بر سر کار بود که گفته می شود با استخدام های بی رویه در فربه شدن دولت نقشی اساسی بر عهده دارد.  بیشتر بخوانید: رانت و رانت خواری، بیماری فراجناحی جمهوری اسلامی  ۴۵۰ هزار مدیر دولتی  دولت فربه یکی از ویژگی های شماری از کشورهایی است که بخش بزرگی از درآمد خود را از راه فروش منابع زیرزمینی تامین می کنند.  ناکارآمدی، فساد و رانت خواری از دیگر ویژگی های این گونه کشورها محسوب می شود که جمهوری اسلامی با درآمدهای حاصل از فروش نفت و گاز و نزدیک به ۴ میلیون حقوق بگیر دستگاه های وابسته به دولت یکی از آنهاست.  به گزارش خبرگزاری مهر، فرهاد رهبر، مدیر سابق سازمان مدیریت و برنامه ریزی بهمن ماه سال گذشته در یک برنامه تلویزیونی گفت: «در ایران بیش از ۴۵۰ هزار مدیر دولتی داریم درحالی که کل کشور ژاپن تنها ۳۰۰ هزار کارمند دولتی دارد! البته در این میان باید جمعیت ایران و ژاپن را نیز در نظر گرفت که جمعیت آن ها یک و نیم برابر ایران است.»  افزون بر این، گرچه میانگین حقوق کارکنان دولت در سال آینده کمتر از ۲ و نیم میلیون تومان است، شماری از مدیران دولتی در ایران حقوق ها و دریافتی های گزافی دارند که افشای برخی از نمونه های آنها در ماه های اخیر جنجال آفرین شد.  بیشتر بخوانید: «۳۰ میلیون نفر از جمعیت ایران زیر خط فقر قرار دارند»  خبرگزاری تسنیم روز گذشته (جمعه د۲۴ دی) به نقل از محمد خدابخشی، سخنگوی کمیسیون تلفیق برنامه ششم در مجلس دهم، گزارش داد که در این برنامه حداکثر حقوق مدیران دولتی ۱۲ میلیون و ۵۰۰ هزار تومان تعیین شده است.  این رقم دو برابر حداکثر تعیین شده برای حقوق مدیران در قانون مدیریت خدمات کشوری و بیش از ده برابر پائین ترین دستمزد تعیین شده برای کارگران در سال آینده است.  هادی ابوی، دبیر کانون انجمن های صنفی کارگران اردیبهشت امسال به تسنیم گفته بود که دست کم هفت میلیون کارگر ایرانی کمتر از حداقل دستمزد تعیین شده حقوق می گیرند.صدا و سیمای جمهوری اسلامی دعوت از عراقچی برای شرکت در برنامه تلویزیونی بررسی آخرین تحولات برجام را پس گرفت. قرار بود این برنامه در آستانه سالروز اجرایی شدن برجام پخش شود.مطابق اعلام قبلی قرار بود عباس عراقچی، معاون وزیر خارجه و مذاکره کننده ارشد هسته ای شنبه شب (۲۵ دی ۱۴ ژانویه) در برنامه متن، حاشیه شبکه سوم سیمای جمهوری اسلامی شرکت کند.  رئیس ستاد پیگیری اجرای برنامه جامع اقدام مشترک (برجام) که پیشتر خبر حضور خود در این برنامه زنده تلویزیونی را در صفحه اینستاگرامش منتشر کرده بود غروب شنبه خبر داد که صدا و سیما دعوت خود را پس گرفته است.  خبرگزاری فارس، وابسته به سپاه پاسداران به نقل از یک منبع آگاه که نامش فاش نشده نوشته است: «پیش از این قرار بود عراقچی به تنهایی و به صورت یک طرفه مهمان برنامه متن، حاشیه شده و درباره برجام صحبت کند که از سوی سازمان صداوسیما اعلام شد حضور یک منتقد در این برنامه الزامی است و برنامه به صورت مناظره برگزار شود، اما این شرط از سوی عراقچی پذیرفته نشده و حضور او در این برنامه منتفی شد.»  بیشتر بخوانید: خامنه ای: برای برجام هزینه سنگینی پرداختیم  دل پر خون دولت از صدا و سیما  بر خلاف روایت این خبرگزاری، ظاهرا چنین شرطی هنگام دعوت از عراقچی مطرح نشده است که او با آن موافقت یا مخالفت کرده باشد.  خبرگزاری ایسنا در انتقاد از این برخورد نوشت: «این اقدام صداوسیما در حالی است که در سه سال گذشته چه در زمان انجام مذاکرات هسته ای و چه در یک سالی که از اجرایی شدن ان می گذرد مخالفان برجام در برنامه های مختلف صدا و سیما به تنهایی حاضر شده و ساعت ها در جهت نقد و در بسیاری از موارد تخریب برجام و انکار دستاوردهای آن به صورت یک طرفه داد سخن داده اند.»  مسئولان ارشد دولت یازدهم، از جمله شخص رئیس جمهور حسن روحانی بارها صدا و سیمای جمهوری اسلامی را به برخورد جانبدارانه و تخریب دستاوردهای دولت، به ویژه توافق هسته ای متهم کرده اند.  محمدباقر نوبخت، سخنگوی دولت اسفند ماه سال پیش در پاسخ به خبرنگاران درباره عملکرد صدا و سیما و نحوه پوشش خبرهای مربوط به برجام توسط شبکه های مختلف صدا و سیما گفته بود: «اجازه ندهید من سفره دل پرخونم را باز کنم.»  بیشتر بخوانید: کشمکش های سیاسی ایران و آمریکا بر سر برجام  انتقاد لاریجانی از صدا و سیما  انتقادها به صدا و سیما فقط از سوی اعضای دولت بیان نشده است. رئیس مجلس، علی لاریجانی نیز اردیبهشت امسال در مراسم معارفه رئیس جدید این سازمان که منصوب رهبر جمهوری اسلامی است مخالفت خود با نحوه برخورد با برجام در رسانه ملی را ابراز کرد.  لاریجانی در این برنامه گفت: «ممکن است برخی نظرات مخالف هم در رابطه با برجام و مذاکرات درست باشد اما با چالش درست کردن بهره ای نمی بریم و من با آن کیفیتی که در صدا و سیما وجود داشت موافق نبودم.»  برنامه ای که پخش آن به خاطر پس گرفتن دعوت عراقچی منتفی شد به مناسبت فرارسیدن نخستین سالروز اجرای برجام تدارک دیده شده بود.  مسئولان دولتی گرچه معتقدند با اجرای برجام زمینه رفع تحریم های هسته ای علیه جمهوری اسلامی و بهبود اوضاع اقتصادی فراهم شده، اما آمریکا را به بدعهدی و نقض برجام متهم می کنند و این مسئله را در کمیسیون مشترک نمایندگان ایران و کشورهای ۱+۵ مطرح کرده اند.  بیشتر بخوانید: وزیر خارجه پیشنهادی ترامپ: ایران تهدیدی برای جهان استء  تاکید ایران بر حفظ برجام  کنگره آمریکا به تازگی با اکثریت قاطع به تمدید قانون تحریم های ایران (آیسا) رأی موافق داد. این تحریم ها به مسائل غیرهسته ای مربوط می شوند و در مورد آنها مذاکره ای انجام نشده است.  با این همه رهبر جمهوری اسلامی، علی خامنه ای و اعضای ارشد دولت این اقدام را نقض برجام ارزیابی کرده اند. محمد جواد ظریف، وزیر خارجه در اعتراض به تمدید قانون تحریم ها نامه ای به کمیسیون مشترک برجام نوشت و این موضوع در نشست دهم ژانویه کمیسیون در وین بررسی شد.  برخی نمایندگان مجلس شورای اسلامی با استناد به گزارش هایی که در رسانه های غربی منتشر شده ادعا کرده اند، نشست این کمیسیون نه تنها برای ایران دستاوردی نداشته که این کشور مجبور به دادن امتیازهای جدیدی نیز شده است.  مجید تخت روانچی معاون اروپا و آمریکای وزارت خارجه که در نشست وین حضور داشته می گوید در این نشست درباره تمدید آیسا و تاثیر احتمالی آن در روند اجرای برجام بحثی طولانی انجام شد و تمام اعضا بر جلوگیری از هر حرکتی که موجب عدم انجام تعهدات برجامی کشورها شود تاکید کردند.  او گفته است: «هیئت آمریکایی ادعا داشت که آنها در عمل اجازه نمی دهند که تعهداتشان انجام نشود و با استفاده از اختیاراتی که رئیس جمهور آمریکا دارد، جلوی اثرگذاری آیسا را می گیرند.»  به رغم انتقادها به آمریکا، مسئولان ایرانی از ادامه اجرای برجام دفاع می کنند. تخت روانچی می گوید: «پرونده برجام دوباره باز نخواهد شد و ما به هیچ وجه اجازه این کار را نخواهیم داد.»  بهروز کمالوندی، سخنگوی سازمان انرژی اتمی نیز ضمن بیان این که تعارض ما با آمریکا تعارضی اساسی و ایدئولوژیک و استراتژیک دائم است در عین حال بر ضرورت حفظ برجام تاکید می کند: «آنچه مهم است این است که نتیجه کار چندین ساله در مذاکرات جمهوری اسلامی ایران با قدرت های جهانی به نفع همه است که باید حفظ شود.»وزیر خارجه عراق می‌گوید از سال گذشته پیام‌هایی را میان ایران و عربستان رد و بدل کرده است. این دو کشور به تازگی برای از سر گیری اعزام زائران ایرانی به مکه مذاکره کرده‌اند.روابط تهران و ریاض که در سال های اخیر به شدت تیره شده از سال گذشته به مراسم حج نیز کشیده شد. مرگ شماری از زائران ایران در حادثه منا و حمله به سفارت و کنسولگری عربستان در تهران و مشهد این وضعیت را پیچیده تر کرد.  در سال جاری چند دور مذاکره میان مقام های دو کشور برای اعزام زائران ایرانی به عربستان بی نتیجه خاتمه یافت.  روز گذشته (جمعه ۲۴ دی) حمید محمدی، سرپرست سازمان حج و زیارت جمهوری اسلامی ابراز امیدواری کرد که اختلاف ها با عربستان بر سر این مسئله از طریق مذاکره حل شود.  ظاهرا برخی از کشورهای عربی برای میانجیگری میان تهران و ریاض گام هایی برداشته اند. ابراهیم جعفری، وزیر خارجه عراق که به تهران سفر کرده می گوید در این تلاش ها سهم دارد.  بیشتر بخوانید:مذاکرات ایران و عربستان پیرامون حج امسال بی نتیجه پایان یافت   تبادل پیام های شفاهی دو طرف  جعفری شنبه، ۲۵ دی درباره میانجیگری میان تهران و ریاض به خبرگزاری صدا و سیما گفت: «این اقدامات از سال گذشته ادامه دارد و من پیام هایی میان دو کشور رد و بدل کرده ام زیرا عربستان و ایران در غرب و شرق عراق قرار دارند و هر گونه بحران در روابط ایران و عربستان، عراق را هم تحت تاثیر قرار خواهد داد و نزدیکی روابط این کشورها به نفع عراق نیز خواهد بود.»  او افزود در سفرش به تهران حامل پیامی کتبی مسئولان عربستانی نیست اما پیام هایی شفاهی را طی ماه های اخیر میان مسئولان این کشورها رد و بدل کرده ام و تلاش خواهیم کرد مواضع آنها را به هم نزدیک کنیم.  عراق خود با عربستان اختلاف هایی دارد که بخشی از آنها بی ارتباط با حضور نظامیان ایرانی در این کشور و سازمان دهی و آموزش شبه نظامیان شیعه نیست.  بیشتر بخوانید: ایران و عربستان در سال ۲۰۱۶: خصومت شدید، همگرایی محدود  حضور مستشاری سپاه در عراق  عادل جبیر، وزیر خارجه عربستان اوایل دی ماه گروه حشد شعبی را یک گروه فرقه ای در عراق خواند که به گفته ی او توسط سپاه پاسداران فرماندهی و هدایت می شود.  وزیر خارجه عراق هدف از حضور نظامیان ایرانی در این کشور را کمک مستشاری عنوان کرد و گفت: «این کمک بر اساس درخواست رسمی دولت عراق است، همچنانکه دیگر کشورها نیز در این امور فعال هستند.»  او ضمن ابراز امیدواری نسبت به بهبود روابط بغداد و ریاض خاطر نشان کرد: «روابط ما با کشورهای همسایه بر اساس واقعیت های منطقه و احترام به حاکمیت ملی و عدم مداخله در امور داخلی یکدیگر تعریف شده است و امیدواریم این روابط با احترام به حقوق یکدیگر گسترش یابد.»  هنوز از میزان تاثیر میانجیگری عراق میان ایران و عربستان گزارش دقیقی منتشر نشده، اما شواهد نشان می دهد که دو طرف آماده اند دست کم برای حل معضل اعزام زائران به مذاکره بنشینند.  بیشتر بخوانید: لغو حج ایرانی ها؛ خواسته های ایران در تقابل با محدودیت های عربستان  دعوت نامه عربستان برای مراسم حج  مسئولان عربستان حدود دو هفته قبل اعلام کردند که مطابق معمول هر سال دعوت نامه مراسم حج را برای ده ها کشور از جمله جمهوری اسلامی ارسال کرده اند.  بهرام قاسمی، سخنگوی وزارت خارجه در نشست خبری ۱۳ دی ماه خود این خبر را تکذیب کرد و گفت، دعوتنامه های عربستان برای ۸۰ کشور ارسال شده و ایران از این باب مستثنی است.  به گزارش خبرگزاری دولتی ایرنا، علی قاضی عسگر، نماینده رهبر جمهوری اسلامی در امور حج و زیارت چند روز بعد دریافت دعوت نامه و مذاکرات مقدماتی میان نمایندگان ایران و مسئولان عربستان را تائید کرد.  مهرماه سال ۹۴ در جریان انجام بخشی از مراسم حج در منا بر اثر ازدحام و سراسیمگی جمعیت شمار کثیری زائر جان خود را از دست دادند.  مسئولان سازمان حج و زیارت جمهوری اسلامی مقامات عربستان را به اهمال و سوءمدیریت در این حادثه متهم کرده و تعداد زائران ایرانی کشته شده را ۴۶۱ نفر اعلام کرده اند.  ایران چند ماه پیشتر در اعتراض به بدرفتاری و تعرض ماموران فرودگاه با دو نوجوان ایرانی، اعزام زائران به مراسم حج عمره را متوقف کرده بود.  پس از یورش به دفترهای نمایندگی دیپلماتیک عربستان در ایران در دی ماه سال گذشته که به قطع روابط دو کشور منجر شد مسئله صدور ویزا برای زائران نیز با مشکلاتی روبرو شده است.  با این همه ناظران اختلال در اعزام زائران را جلوه ای از تنش های شدید میان ایران و عربستان می دانند که هر یک دیگری را به ناامن کردن منطقه و دخالت در امور داخلی دیگر کشورها متهم می کند.درگذشت مرد شماره دو نظام، اصطلاح پساهاشمی را وارد ادبیات رسانه‌ای و سیاسی کرده است. بحث‌ها عمدتا متوجه انتخابات ریاست جمهوری و اثرات غیبت رفسنجانی در صف‌بندی‌های جناحی و حیات سیاسی اصلاح‌طلبان است.پشتیبانی هاشمی رفسنجانی از حسن روحانی در انتخابات ۹۲ نقش قاطعی در پیروزی رئیس دولت یازدهم داشت. یکی از مباحثی که پس از درگذشت غافلگیرکننده استوانه نظام به جریان افتاده، تاثیر غیبت او در صف بندی  های جناحی و آرایش نیروها در انتخابات ۹۶ است.  این روزها در بیشتر محافل رسانه ای و سیاسی پرسشی طرح می شود که آیا فقدان هاشمی به ضرر روحانی و ریزش سبد آرای او در انتخابات دوره دوازدهم ریاست جمهوری تمام خواهد شد؟ آیا فوت رفسنجانی موازنه قوای سیاسی و اجتماعی در ایران را دستکم در جریان انتخابات بعدی تغییر می دهد؟ آیا کنشگری اصلاح طلب ها تحت تاثیر این مرگ قرار می گیرد؟   انتخابات ریاست جمهوری در ۲۹ اردیبهشت ۹۶ برگزار می شود. اصولگرایان از مدت ها قبل دورخیز کرده اند که روحانی نخستین رئیس جمهور تک دوره ای نظام باشد؛ اما اردوگاه آنها دچار پراکندگی جدی است. اصلاح طلبان هنوز گزینه ای برای عبور از روحانی ندارند اما معلوم نیست خود روحانی از سد تایید صلاحیت شورای نگهبان عبور کند.   محمد هاشمی، رئیس دفتر رفسنجانی در گفت وگوی مفصلی با ایلنا عنوان کرده که اگر برادرش در انتخابات ۱۳۹۲ رد صلاحیت نمی شد، ۳۰میلیون رای می آورد: «وقتی رد صلاحیت شدند، جریان تند عناوینی مانند کنترل هاشمی را به کار می برد. آنها صلاح کشور را در این می دانستند که آیت الله هاشمی پیروز میدان نباشد از این جهت هم رد صلاحیتش کردند.»  محمد هاشمی افزوده که ثبت نام برادرش در آن زمان، موج جدیدی به راه انداخت که موجب پیروزی روحانی شد: «سال ۹۲ برای اولین بار در تاریخ انقلاب و انتخابات شاهد بودیم آیت الله از یک نفر نام بردند و صراحتا به مردم معرفی کردند. در هیچ زمانی ایشان این گونه گزینه انتخابی خود را معرفی نکرده بودند بلکه معیارها را می گفتند و ما از قرائتشان متوجه می شدیم منظورشان کیست.»  او عنوان کرده که اعلام رسمی رفسنجانی برای رای دادن به روحانی به دو دلیل بود؛ خواست مردم و این که در جبهه اصولگرا برخی از کاندیداها می گفتند هاشمی از ماست: «ایشان با این اعلام صریح شک و شبهاتی را که وجود داشت از بین بردند.»  سبد خالی اصلاح طلبان  عباس عبدی، تحلیلگر سیاسی، این برداشت را که یک جریان سیاسی با مرگ یک فرد، سرمایه خود را از دست بدهد، چیزی در حد فاجعه می داند: «این که اصولا نیرویی چشمش به حمایت این و آن باشد و از غیبت آنها از این حیث که ضربه پذیر شود نگران باشد، نیروی سیاسی کارآمدی نیست.»  خبرگزاری انتخاب از او پرسیده که آيا اصلاح طلبان با مرگ هاشمی رفسنجانی و ممنوع الفعاليت بودن خاتمی در عرصه سياسی دچار گرفتاری خواهند شد؟ عبدی معتقد است که اصلاح طلبان می توانند با فوت رفسنجانی و پیشه کردن رفتاری درست، روی پای خود بایستند: «در باره آقای خاتمی هم به خلاف برداشت جاری به نظرم می رسد که اتفاق اخیر می تواند زمینه ساز اقدامات مثبت نیز قرار گیرد فقط باید کوشید ظرفیت این زمینه ها را فعال کرد.»  عبدی انتقاد می کند که سیاست ورزی اصلاح طلبان در گذشته و حال ناقص و متکی به دیگری بوده و پیشنهاد می دهد که آنها ظرفیت های خود را بالا ببرند و بازی مستقل در صحنه را فارغ از وابستگی به رفسنجانی یا روحانی تمرین کنند.  عبدی در به چالش کشیدن نقصان های اصلاح طلبان و این که چه آلترناتیوی جز روحانی در انتخابات ۹۶ داشته باشند، گفته است: «اهدافی که روحانی در حال حاضر تامین می کند حتی بالاتر از سقف امکانات اصلاح طلبان است.»  او یادآوری می کند که مسئله اصلی در حال حاضر، بقا و ثبات کشور است و مسئله جناحی اصلاح طلبان  باید این باشد که اسب زین شده تندروها، این بقا و ثبات را نشانه گرفته است.  فقدان عمود خیمه   صادق زیباکلام، استاد دانشگاه نیز این برداشت را نفی می کند که عمود خیمه اصلاح طلبان با فوت رفسنجانی از دست رفته باشد. او در توضیح نظرش به وبسایت فرارو می گوید: «هاشمی رفسنجانی بزرگترین میراثش برای نظام این بود که اعتدال و میانه روی را نهادینه کرد نه در قالب یک حزب، تشکیلات و سازمان که آن را بتوان منحل کرد یا رهبر آن را بازداشت؛ بلکه اعتدال را به عنوان یک جریان اجتماعی و سیاسی مطرح کرد و این دیدگاه و فلسفه آقای هاشمی نسبت به سیاست مستقل از آقای هاشمی، به حرکت خودش ادامه خواهد داد.»  زیباکلام افزوده که با دیدن مراسم تشیع جنازه رفسنجانی، در ارزیابی قبلی خودش نسبت به روحانی تجدیدنظر کرده است: «پیش بینی کرده بودم که به دلیل سرخوردگی ها از عملکرد سیاسی و اجتماعی روحانی او در انتخابات ۹۴ حداکثر ۱۵ میلیون رای بیاورد اما با دیدن جمعیت جوانان متولد دهه شصت و هفتاد در مراسم آقای هاشمی به این نتیجه رسیدم که ای بسا رای ایشان از ۱۹ میلیون هم بالاتر برود و پدیده خرداد ۹۲ در اردیبهشت ۹۶ دومرتبه تکرار شود.»  زیباکلام که همواره از حامیان سرسخت رفسنجانی بوده می گوید: «معتقدم اصولگرایان تندرو که در زمان حیات هاشمی رفسنجانی به اصلاحات حمله می کردند همچنان به این حملات ادامه خواهند داد، اما اصولگرایان میانه رو مثل علی لاریجانی و باهنر و... اگر در گذشته به اصلاح طلبان حمله نمی کردند به علت شرم از حضور آقای هاشمی رفسنجانی نبود بلکه به این دلیل بود که خودشان اعتقاد به این روحیه ها نداشتند.»  قطبی شدن انتخابات  اما آیا انتخابات ۹۶ چند قطبی خواهد شد؟ عباس عبدی می گوید به دلیل آن که هیچیک از دو جناح برنامه ایجابی قابل فهمی ندارند، چنین احتمالی بسیار اندک است: «اصلاح طلبان گمان می كنند كه چاره  ای جز حمايت از روحاني ندارند، در حالی كه بايد نگاه شان را به نحوی اصلاح كنند كه اين گزينه را نه از روی ناچاری كه آن را انتخاب خود بدانند. اصولگرايان هم دچار تشتت و پراكندگی هستند و قادر به اتخاذ هيچ راهبرد ايجابی نيستند و هنوز در شوک احمدی نژادند و گروگان افرادی هستند كه خواب پوشيدن ردای رياست جمهوری را می بينند.»  عبدی در تبیین این که فضا دوقطبی نخواهد شد می گوید: «بخشی از اصولگرایان نگران قطبی شدن انتخابات و در نتیجه شکست خودشان هستند و قطبی شدن را به نفع روحانی می دانند.»   محمد هاشمی با اشاره به تفرقه اصولگرایان به خبرگزاری ایلنا گفته است: «اصولگرایان در انتخابات ریاست جمهوری دیگر موفق نخواهند شد زیرا سایر جریان ها اگر هر کدام برای خود ضریب نفوذی بالای ۲۰ درصد داشته باشند با ائتلافی که صورت می گیرد ضریب آن ها به ۶۰ درصد می رسد که خود این امر پیروزی را برای آنان به ارمغان خواهد آورد. به جز ائتلاف، شما باید رأی های خاکستری را نیز در نظر بگیرید که به خودی خود بسیار مهم هستند و مشاهده کرده ایم که این آرا سرنوشت یک انتخابات را تغییر داده است.»پرستو فروهر، فرزند پروانه و داریوش فروهر، دو تن از قربانیان قتل‌های زنجیره‌ای، در نشستی در برلین درباره روش‌ تحمیل سکوت در دولت روحانی و پروژه دائمی حذف صحبت کرد و پیرامون شکایت وزارت اطلاعات از خود توضیحاتی ارائه داد.پرستو فروهر را در آلمان به عنوان هنرمند می شناسند و بین ایرانیان بیش تر به خاطر قتل سیاسی پدر و مادرش، داریوش و پروانه فروهر، شناخته شده است. او ۱۸ سال است که یکی از بازمانده های پیگیر قربانیان قتل های زنجیره ای است. هر سال دست کم یک بار به خانه ای که روزی والدینش را در آنجا به قتل رساندند باز می گردد تا شاید در مراسمی به صورت عمومی یادشان کند. مراسمی که با دستور یا تهدید و دخالت برگزار نمی شود. او اما هر بار مسیر آلمان به ایران را می رود تا بر حق حضور خود در مقابل پروژه حذف که دائم در جریان است ایستادگی کند. و نه تنها این مسیر را می رود که روایت رفتن و باز رفتن و جزییات آن را دوباره و دوباره می نویسد و بیان می کند.  حالا او در جمعه شب (۲۴ دی) در پایتخت آلمان، برلین، در دفتر کانون پناهندگان سیاسی ایرانیان، با جمعی از ایرانیان از آخرین سفر خود به تهران در پاییز ۱۳۹۵ می گوید.  برلین چند روزی است که برفی است، برف چند ساعتی به شدت می بارد و چهره شهر را با سفیدی می پوشاند و بعد از دست می رود و شهر و آدمیانش را در گرفتگی و تیرگی زمستان باقی می گذارد. پرستو فروهر در نشست کانون پناهندگان در برلین سرد از مبارزه خود علیه فراموشی می گوید.  فروهر در این نشست از یکی از آخرین اقدامات در مجموعه اقداماتی که به گفته او بخشی از پروژه تحمیل سکوت است صحبت می کند، از پرونده ای که برای او ساخته اند. شاکی وزارت اطلاعات است که ۱۸ سال پیش مامورانش پدر و مادر او را به شکل فجیعی به قتل رساندند. او در این پرونده به علت بخشی از آثار هنری خود به تبلیغ علیه نظام و توهین به مقدسات و امام حسین متهم شده است. فروهر در نوشته ای که پیش از این درباره سفر اخیر خود در سایت ها و رسانه ها منتشر کرده است این اقدامات را در تضاد با شعارهای اعتدال دولت حسن روحانی می بیند.  بیشتر بخوانید: پرستو فروهر پس از اولین قرار بازجویی  دویچه وله فارسی در نشست کانون پناهندگان از خانم فروهر می پرسد آیا امیدی به دولت روحانی داشته است که حالا امیدش از دست رفته یا اینکه نوشته انتقادی اش به امیدهای بسته شده به این دولت خصوصا در آستانه انتخاب بعدی برمی گردد. فروهر در پاسخ می گوید: «امید یک واژه است که در جامعه باید بر سر آن توافقی وجود داشته باشد تا بتواند این جامعه درون خودش با خودش گفتگو کند. وقتی امید تبدیل می شود به اسم کسانی که حکم قتل داده اند، من نمی توانم با آن جوانی که آمده با شوق حرف آقای خاتمی را تکرار می کند و می خواهد به تمام یک لیست زیر نام امید و اعتدال رای بدهد گفتگو کنم. وقتی امید می شود چنین چیزی، چطور می شود حرف زد؟ برای گفتگو ما باید واژه های یکی داشته باشیم. چه امکان گفتگویی بین من که پدر و مادرم با حکم قتلی که این ها داده اند از دنیا رفته اند و این جوانی که حالا اسم آن آدم را به عنوان امید می نویسد وجود دارد. این پیوند پاره می شود.»  او می گوید: «من اصلا وارد مساله اینکه چه کسی رای می دهد یا نمی دهد نمی شوم، ولی این که به اسم امید این کار را می کنند موضوع متفاوت می شود. یک وقت هست که جامعه از سر استیصال این کار را می کند. این اسمش استیصال است، نه امید.» او توضیح می دهد که در زندان همیشه یک بازجوی بد و یک بازجوی خوب است و مسلم است منطق و عقل سلیم حکم می کند وقتی آن کسی که همان اول توهین نمی کند، توی سرتان نمی زند و هزار بلا سرتان نمی آورد به اتاق می آید بهتر است. ولی هر دو بازجو هستند، اسم یکی شان نجات دهنده نیست.  بیش تر بخوانید: یورش امنیتی به مراسم یادبود پوینده و مختاری  به اعتقاد فروهر وقتی واژه ها را از معنای خود تهی می کنند، یک بخش از جامعه، بخشی که به لحاظ سابقه تاریخی اش نمی تواند امید ببندد، ایزوله می شود. یک گفتمان غالب ساخته می شود که در آن نه تنها اقلیت اصلا حق حضور ندارد که حق بیان هم ندارد. اصلا وجود ندارد، محو می شود، پاک می شود.  فروهر که در طول مبارزات انتخاباتی مجلس شورای اسلامی و خبرگان رهبری در اسفند ماه ۱۳۹۴ در ایران بوده می گوید از دیدن پوسترهای بزرگ علی فلاحیان در سطح شهر شوکه بوده و از خود سوال می کرده که این چه شهری است که چنین تصویری را تحمل می کند؟ قتل های زنجیره ای در زمان وزارت علی فلاحیان، وزیر دولت هاشمی رفسنجانی، و قربانعلی دری نجف آبادی، وزیر اطلاعات دولت محمد خاتمی، انجام گرفته است.    توصیه های دستوری به جای دستور رسمی  پرستو فروهر در نشست جمعه شب کانون پناهندگان سیاسی برلین درباره پیچیدگی هایی که در روند برخورد با تلاش های او در گرامی داشت یاد والدینش در دولت روحانی به وجود آمده است صحبت کرد. او گفت در دولت احمدی  نژاد من را احضار می کردند و ممنوعیت برگزاری مراسم را رسما ابلاغ می کردند و معلوم بود کدام نهاد تصمیم گرفته و چه کسی دارد دستور می دهد و چه کسی اجرا می کند. الان قبل از مراسم با شماره ناشناس تماس می گیرند و می گویند ما توصیه می کنیم برگزار نکنید و بعد در صورت مقاومت، لحن و فشار تغییر می کند و شدت می گیرد. او می گوید در دولت روحانی که به دولت اعتدال معروف شده است مرز بی مامور خودسر و مامور رسمی کاملا به هم خورده است. فضای ابهامی ایجاد می کنند که بسیاری از آدم ها خودشان عقب نشینی کنند و خودسانسوری جایگزین سانسور می شود.  او می گوید در طول نزدیک به دو دهه ای که پیگیر پرونده قتل پدر و مادرش و پس از آن آگاهی رساندن درباره قتل های سیاسی در ایران بوده دیده است که حاکمیت همیشه یک قدم جلو آمده است: «ما سعی کرده ایم گفتمان بسازیم و یادآوری کنیم، ولی آن ها همیشه جلوتر آمده اند. آدم شوکه شده و اعتراض کرده است. آن ها صبر کرده اند تا جا افتاده است و بعد از یک مدتی باز یک قدم آمده اند جلو.»  بیشتر بخوانید: خانه فروهرها برای دومین بار مورد دستبرد قرار گرفت  او باز به موضوع پرونده سازی علیه خود بازمی گردد و می گوید: «همیشه سعی کرده ام یک مقدار با فضای هنری ایران کار کنم. ولی وقتی خبرگزاری فارس یک مرتبه به یک نمایشگاه گروهی می رود و از این و آن درباره من با عنوان هنرمند ضد دین سوال می کند، این بقیه را می ترساند. این پروژه حذف است.»  فروهر در نشست کانون در برلین می گوید یک کارشناس  وزارت اطلاعات به او گفته است به دلیل موقعیت و جایگاه خاص خانم فروهر و به دلیل صبغه خانوادگی شان لازم و واجب است که نظام بر روی ایشان اشراف داشته باشد، که البته دارد. این فرد تأکید کرده است که اشراف محدود به جغرافیای ایران هم نمی شود. او به پرستو فروهر گفته است: «مطمئن باشید که من شما را از خودتان بهتر می شناسم.»  پرستو فروهر که سعی در حفظ خانه و قتلگاه پدر و مادرش به شکل اولیه دارد می گوید که بعضی وقت ها فکر می کنم که برای آنها من کم تر از آن مکان مهم هستم. آن مکان است که اهمیت دارد.  او بار دیگر درباره آن چه بر سر خانه در دو سال گذشته رفته است توضیح می دهد و می گوید که در عرض دو سال گذشته دو بار به خانه دستبرد زده اند و دوباره سر پا کردن آن خانه بسیار دشوار بوده است. مثل این که وارد خرابه شده اید، از متروک گی در آوردن یک مکان خیلی انرژی می برد. باید زمان و انرژی بگذارید و به اشیا احترام بگذارید تا دوباره بشوند آنچه بوده اند.  از امیدهای کوچک اما موجود  پرستو فروهر اما در سفر خود به ایران گرچه از بی اعتنایی مردم و هم دستی ضمنی بین آنها و سیستم و از آنچه در جریان است می گوید، اما نقاط امید را هم می بیند. او از برخورد با دو جوان ۲۱ ساله که از بازداشت شدگان مراسم یادبود پوینده و مختاری، دو نویسنده قربانی قتل های زنجیره ای، بودند می گوید و ادامه می دهد: «آنها وقتی پدر و مادر من کشته شدند سه ساله بودند. حالا به چنین مراسمی می آیند و بازداشت می شوند. این یعنی اینکه امکان ایجاد حساسیت وجود دارد.»  او از مسئولیتی که برای بازگویی حقیقت قتل های سیاسی بر دوش خود حس می کند و رشد در این مسیر می گوید. پرستو فروهر، هنرمند و بازمانده دو قربانی قتل سیاسی، تاکید می کند در این راه همیشه سعی کرده ام کلیشه ای فکر نکنم. سعی کرده ام فکر کنم اینجایی که من ایستاده ام کجاست و عمق حقیقت قضیه کجاست.اسرائیل بیش از پیش به تاسیسات نظامی رژیم سوریه حمله می‌کند اما روسیه به عنوان شریک اسد هیچ واکنشی به این تحرکات نشان نمی‌دهد. دلیل چیست؟این دیگر رسم شده است: وقتی ارتش اسرائیل به مراکز نظامی سوریه حمله می برد، رژیم سوریه تهدید به تلافی می کند اما دست به عمل نمی زند.  در نیمه شب منتهی به جمعه ۱۲ ژانویه، شش موشک اسرائیلی به فرودگاه نظامی مزه در حوالی دمشق شلیک شد. محل حمله تنها ۴ کیلومتر با کاخ ریاست جمهوری سوریه فاصله داشت. بر این اساس، بشار اسد صدای انفجار را در ساعت نیم بامداد به خوبی شنیده است.  ظاهرا این حمله به یک انبار مهمات بود. رسانه های اسرائیلی نوشته اند که ارتش تعدادی موشک های زمین به هوا را نابود کرده که قرار بوده به لبنان ارسال شوند و به دست شبه نظامیان مورد حمایت ایران یعنی حزب الله برسند.  دستکم ۱۵ حمله  اسرائیل به طور رسمی چیزی در باره این حمله نگفته است. این البته استراتژی تل آویو است که دوستان و دشمنان خود را در چگونگی رفتار با سوریه در ابهام بگذارد.  شمار حملات اسرائیل در چند سال گذشته به سوریه، دستکم ۱۵ مورد بوده، حملاتی به فرماندهان ارشد حزب الله از جمله جهاد مغنیه، سمیر قنطار یا محموله های احتمالی سلاح های ایرانی که از طریق سوریه به دست حزب الله می رسند. این در حالی است که اسرائیل عملا به هیچیک از طرفین جنگ داخلی سوریه تعلق ندارد.  هم زمان دولت نتانیاهو حتی هیچ موضعی در قبال  دخالت نظامی روسیه در اوضاع سوریه و عملیات هوایی نظامیان روس نیز نگرفته است. ارتش روسیه در این جنگ،  سامانه های موشکی زمین به هوا از نوع اس ۳۰۰ و اس ۴۰۰ مستقر کرده است. برد این سیستم ۴۰۰ کیلومتر است و می توان با آن  هواپیماهایی را در خاک اسرائیل هدف گرفت.   ظاهرا استقرار تاسیسات راداری پیشرفته روسی و دفاع ضد هوایی، ارتش اسرائیل را مجاب کرده که برای حمله به فرودگاه مزه از جنگنده  استفاده نکند، بلکه به موشک زمین به زمین متوسل شود. اوایل دسامبر نیز اسرائیل همین هدف را با روشی مشابه مورد حمله قرار داد. آن زمان موشک های زمین به زمین اسرائیلی آشیانه ای را در این فرودگاه منهدم کردند.  نکته اینجاست که تا کنون روسیه هیچ مانعی در راه اسرائیل برای این حملات ایجاد نکرده است. حتی در نمونه آخر، هیچ کلامی از مقامات کرملین شنیده نشد.  هواداران اسد اما از بی عملی و سکوت مسکو به شدت انتقاد دارند و می پرسند چرا سامانه های مدرن نظامی در این کشور مستقرند اما هیچ عملیاتی انجام نمی دهند. موشک های زمین به هوای روسی حتی می توانند موشک های کروز اسرائیلی را رهگیری کنند.  منافع مشترک پوتین و نتانیاهو  مسکو اما نه علاقه ای به تنش بیشتر در منطقه دارد و نه خواهان ورود به مناقشه حزب الله و اسرائیل است.   استراتژیست های کرملین می دانند که اسرائیل حاضر به هیچ مصالحه ای در صورت به خطر افتادن امنیت ملی اش نیست. هر چند روسیه از رژیم اسد با تمام قوا حمایت می کند اما آمادگی این را ندارد که به خاطر دیکتاتور سوریه، ریسک برخورد نظامی با اسرائیل را به جان بخرد.  نتانیاهو و پوتین در سال های گذشته تلاش کرده اند که مناسبات دوجانبه دو کشور را بهبود بخشند. از پاییز ۲۰۱۵ تا کنون این دو مقام، چهار بار با هم ملاقات داشته اند.  گذشته از این، هر دو به طور منظم با هم تماس تلفنی دارند. البته روسیه در مواقع مقتضی در شورای امنیت علیه اسرائیل هم رای می دهد. پوتین در عین حال از اختلاف نظر میان اوباما و نتانیاهو سود می بُرد.  روسیه اسرائیل را یکی از شرکای مهم خود در منطقه در نظر می گیرد. هم اینک داد و ستد میان دو کشور شکوفاست. گردشگران روسی دومین گروه بزرگ بازدیدکننده از اسرائیل به شمار می روند.  سه تن از وزیران کابینه نتانیاهو به روسی صحبت می کنند. شناخته شده ترین این وزیران، آویگدور لیبرمن، وزیر دفاع اسرائیل است که از بدو تصدی این مقام در ماه مه، روی مناسبات با مسکو تمرکز داشته است.  یک موضوع مهم آن که از نگاه دستگاه امنیتی اسرائیل، اسد دشمنی قابل پیش بینی است اما هرج و مرج سیاسی در سوریه یا روی کار آمدن سلفی ها که رویای آزادی بیت المقدس را در سر دارند، برای تل آویو یک کابوس است. اینجاست که منافع پوتین و نتانیاهو همپوشانی دارند.به گفته مقامات نظامی عراق، نیروهای ارتش این کشور موفق شدند که دانشگاه موصل را از تصرف داعش خارج کنند. به گفته منابع عراقی تروریست‌های داعش مجبور به ترک مناطق شرقی موصل شده‌ و در آن سوی دجله سنگر گرفته‌اند.به گزارش خبرگزاری آلمان، نیروهای نظامی عراق موفق به بازپس گیری کامل دانشگاه موصل شده اند. بنا به این گزارش واحدهای ویژه ارتش عراق برخی از نقاط استراتژیک شهر موصل از جمله تمامی منطقه دانشگاه این شهر را تحت کنترل خود درآورده اند.  بیشتر بخوانید: پیشروی مهم نیروهای عراقی در موصل  مناطق نصر، صدریا، فیصلیه در شرق موصل از کنترل نیروهای دولت اسلامی (داعش) خارج شده است. عبدالامیر رشید، فرمانده عملیاتی ارتش عراق در منطقه موصل اعلام کرد که حمله به مناطق تحت کنترل داعش در روز جمعه ( ۱۳ ژانویه۲۴ دی) آغاز شد و در روز شنبه (۱۴ ژانویه) نیروهای داعش مجبور به فرار از دانشگاه موصل شدند.  بنا به ارزیابی فرماندهان عراقی، با تصرف دانشگاه موصل سقوط پایگاه ها و سنگرهای های داعش در شرق شهر فراهم شده است. نیروهای داعش به طور عمده در بخش غربی شهر سنگر گرفته اند. رود دجله از میان شهر موصل می گذرد و این شهر را به دو بخش شرقی و غربی تقسیم می کند.  بیشتر بخوانید: ابوبکر بغدادی، رهبر داعش با جلیقه انتحاری می خوابد  حمله نیروهای نظامی عراق با حمایت هوایی آمریکا از ۳ ماه پیش به مواضع داعش در شهر موصل شروع شد. گروه دولت اسلامی (داعش) از تابستان ۲۰۱۴  کنترل شهر موصل را به دست گرفت. موصل تنها شهر بزرگ عراق است که هم چنان تحت اشغال نیروهای دولت اسلامی است.به گزارش واشنگتن پست، روسیه از تیم دونالد ترامپ رئیس‌جمهوری منتخب آمریکا برای شرکت در مذاکرات صلح سوریه در قزاقستان دعوت کرده است، بدون اینکه به دولت اوباما اعتنایی کند.دور زدن دولت اوباما توسط روسیه نشانه ی دیگری از سردی مناسبات مسکو با دولت اوباماست که از عمر آن چند روزی بیشتر باقی نمانده است.  آن گونه که واشنگتن پست شامگاه جمعه (۱۳ ژانویه) گزارش داده است، این دعوت اواخر ماه دسامبر در یک گفت وگوی تلفنی از سوی سرگئی کیسلیاک، سفیر روسیه در واشنگتن با مایکل فلین مطرح شده است. فلین شخصی است که دونالد ترامپ او را به عنوان مشاور امنیت ملی خود نامزد کرده است.  بیشتر بخوانید: درخواست اوباما از ترکیه برای کاهش تنش ها با روسیه  مارک تونر، سخنگوی کنونی وزارت امور خارجه ی آمریکا روز جمعه گفت، تا کنون یک دعوت رسمی از دولت آمریکا برای شرکت در مذاکرات صلح سوریه در آستانه پایتخت قزاقستان دریافت نشده است.  تونر افزود، اما اگر چنین دعوتنامه ای به دست دولت کنونی آمریکا برسد حتما به دولت بعدی توصیه خواهد کرد که در آن مذاکرات شرکت کند.  بنا به گزارش خبرگزاری رویترز مولود چاووش اوغلو، وزیر امورخارجه ترکیه اعلام کرده که از دولت آمریکا برای شرکت در مذاکرات سوریه دعوت به عمل آمده است.  گفتنی است که مذاکرات آتی در شهر آستانه به ابتکار روسیه، ترکیه و ایران تدارک دیده شده و قرار است در تاریخ ۲۳ ژانویه در پایتخت قزاقستان آغاز شود. این تاریخ سه روز پس از آغاز کار دونالد ترامپ در کاخ سفید به عنوان رئيس جمهوری آمریکاست.  بیشتر بخوانید: امیدواری آمریکا به نقش آفرینی مثبت ایران و روسیه در سوریه  به موازات آن مذاکراتی رسمی برای دستیابی به صلح در سوریه زیر چتر حمایتی سازمان ملل نیز برگزار می شود که دور بعدی آن در تاریخ ۸ فوریه ی سال جاری در ژنو سوئیس خواهد بود.هزاران پناهجویی که در سرمای شدید زمستانی پشت مرزهای مجارستان به‌سر می‌برند، هم‌چنان از دسترسی به سرپناه و اقامتگاه مناسب محروم‌اند. دولت تصمیم دارد پناهجویانی که در حال حاضر در این کشور اقامت دارند را نیز دستگیر کند.دولت مجارستان با وجود سرمای بی سابقه در شرق اروپا، از گشودن مرزهای خود به روی هزاران پناهجو سرباز می زند. پیتر سییارتو، وزیر امور خارجه ی این کشور در مصاحبه با روزنامه ی آلمانی دی ولت گفت افرادی که حاضر به ثبت نام و مشخصات خود هستند، می توانند از کمک های سریع دولتی استفاده کنند.   او افزود: «ولی اغلب پناهجویان نمی خواهند که نام و نشان شان در مجارستان به ثبت برسد. آن ها قصد دارند فقط از این کشور عبور کنند و در جای دیگری تقاضای پناهندگی بدهند.» به گفته ی او، این امر از جمله موازین اصلی حقوق بشر نیست که مجارستان ناگزیر از رعایت آن باشد. او تاکید می کند: «ما به هیچ کس اجازه نمی دهیم به طور غیرقانونی وارد مجارستان شود.»    بازداشت بیگانگان  پیتر سییارتو، هم چنین از سیاست آلمان مبنی بر تمدید مهلت کنترل مرزهای کشورهای عضو اتحادیه ی اروپا تا فوریه ۲۰۱۷ انتقاد کرد و گفت: «به جای این کار، بهتر می بود که همه ی کشورهای عضو از مرزهای خود مثل مجارستان حفاظت می کردند.» به عقیده ی سییارتو، رعایت قرارداد شنگن برای اقتصاد کشورهای عضو اتحادیه اهمیت حیاتی دارد. او در این رابطه گفت: «عدم رعایت قرارداد شنگن به معنای مرگ اقتصاد آزاد است.»  بیشتر بخوانید: مجارستان: نه به پناهجویان    ، آری به خارجیان پولدار  مجارستان هم چنین در ادامه ی اقدامات امنیتی خود برای جلوگیری از ورود مهاجران غیرقانونی به این کشور تصمیم دارد، پناهجویانی که در مجارستان به سر می برند، را دستگیر کند. ویکتور اوربان، نخست وزیر این کشور، چند روز پیش اعلام کرد که  دولت تصمیم گرفته است، به بازداشت بیگانگان از سوی پلیس ادامه دهد.  وضعیت پناهجویان در صربستان  بسیاری از پناهجویان در صربستان نیز از امکانات اولیه ی زیستی محرومند و بدون آب، برق و توالت در سرپناه های نامجهز در اطراف مرزها در انتظارند. گفته می شود که این افراد از بیم اخراج شدن، از رفتن به اقامت گاه های موقت دولتی خودداری می کنند.  بیشتر بخوانید: دولت مجارستان، خواهان دیواری رخنه ناپذیر برای اروپا  در میان این اقامت گاه ها که نزدیک به  ۶ هزار نفر گنجایش دارند، تنها برای ۳۱۴۰ تن امکانات استفاده از مایحتاج اولیه در زمستان فراهم است. نمایندگان پزشکان بدون مرز به نقل از مقامات محلی صربستان می گویند که در حال حاضر بیش از ۷۵۰۰ پناهجو در این کشور به سر می برند.    نابسامانی وضعیت در بلغارستان  بنا به گزارش خبرگزاری ها وضعیت پناهجویان در بلغارستان نیز غیرقابل تحمل شده است. در چند روز گذشته دراین کشور علاوه بر ۳ بلغاری، سه پناهجو (زنی از سومالی و دو مرد عراقی) نیز از سرمای شدید یخ زدند.  بیشتر بخوانید: مجارستان برای سهمیه پناهجویی رفراندوم برگزار می کند  سخنگوی کمیساریای عالی پناهندگان سازمان ملل با اشاره به این موضوع گفت که جسد این پناهجویان در نزدیک مرز ترکیه پیدا شده است. به گفته  ی او دو نوجوان سومالیایی نیز پس از سپری کردن پنج روز در جنگل، به دلیل سرمازدگی به بیمارستان منتقل شده اند. او ضمن انتقاد از سیاست دولت های اروپای شرقی تاکید کرد که مسئولان باید به  جای بیرون راندن پناهجویان از مرزهای خود و برخورد خشونت آمیز با آنان، بکوشند به آنان کمک کنند.نگرانی از اخلالگری روسیه در فضای مجازی در حال افزایش است. علاوه بر آنچه در ماه‌های گذشته در آمریکا رخ داده، نهادهای امنیتی آلمان نیز در گزارش محرمانه‌ای از اخلال‌گری منظم روسیه در آلمان و اروپا می‌گویند.روسیه به طور منظم در کار اخلال گری در مناسبات تنگاتنگ اتحادیه اروپا با آمریکاست. این ارزیابی مشترک سازمان امنیت آلمان و اداره حفاظت از قانون اساسی این کشور در یک گزارش محرمانه است که به تازگی تهیه و به دولت آلمان ارائه شده است.  هفته نامه آلمانی اشپیگل، روز شنبه (۱۴ ژانویه ۲۵ دی ماه) نوشت، دفتر صدراعظم آلمان به سازمان های اطلاعاتی داخلی و خارجی آلمان ماموریت داده بود که درباره فعالیت های اطلاعاتی تحقیق کنند. علت این تحقیق در درجه نخست حمله سایبری هکرهای روسی به پارلمان آلمان در بهار سال ۲۰۱۵ و در درجه بعد، مورد مربوط به دختر ۱۳ ساله موسوم به لیزا در ژانویه ۲۰۱۶ بود.  در ماه ژوئن ۲۰۱۵ هکرهای روس در حمله به سرویس های کامپیوتری پارلمان آلمان موفق شدند به تمامی رمزهای عبور فراکسیون های مجلس، نمایندگان و کارمندان مجلس دسترسی پیدا کنند. خرابی های به بار آمده دراین حمله آن چنان بود که کارشناسان اعلام کردند به هیچ وجه نمی توان شبکه کامپیوتری پارلمان آلمان را نجات داد و باید همه آنها را از کار انداخت.  بیشتر بخوانید:  سیستم کامپیوتری مجلس آلمان کاملا از کار افتاده است  حادثه موسوم به لیزا که ژانویه ۲۰۱۶ مطرح شد، این بود که دختری ۱۳ ساله روس تبار ساکن برلین برای نزدیک به ۳۰ ساعت ناپدید  شد. پس از پیدا شدن ادعا کرد که عده ای ناشناس با لهجه جنوب اروپا، او را ربوده و به وی تجاوز کرده اند.  این موضوع در رسانه های روسیه چنان ابعادی پیدا کرد که به موضع گیری سرگئی لاوروف، وزیرخارجه روسیه منجر شد. سیاستمداران روسیه ادعا کردند دولت آلمان تلاش می کند بر این ماجرا سرپوش بگذارد. اما پلیس آلمان در تحقیقات خود به این نتیجه رسید که لیزا نه ربوده شده و نه مورد تجاوز قرار گرفته است.  سازمان اطلاعات و اداره حافظت از قانون اساسی آلمان در تحقیقات مشترک خود به این نتیجه رسیده اند که تلاش روسیه برای تاثیرگذاری بر کشورهای عضو اتحادیه اروپا سال هاست که وجود دارد. مسکو به طور هدفمند تلاش می کند به ویژه به تنش های اجتماعی موجود در کشورهای غربی دامن بزند. روسیه هم چنین می کوشد اتحاد پذیرفته شده اروپا با آمریکا را زیر سئوال ببرد.  بیشتر بخوانید: ادعای تجاوز پناه جویان به دختر ۱۳ ساله در برلین  دولت آلمان در حال بررسی این موضوع است که گزارش مشترک سازمان اطلاعاتی کشور را به چه شکلی در اختیار نمایندگان پارلمان و افکار عمومی این کشور قرار دهد.  هشدار دبیرکل ناتو  اتحادیه اروپا و ناتو نیز در مورد اخلا گری روسیه نگران است و همراه اعضای خود کوشش می کنند استراتژی مشترکی در برابر اقدامات روسیه اتخاذ کنند.  ینس استولنبرگ، دبیرکل ناتو روز پنجشنبه (۱۲ ژانویه ۲۰۱۷) گفت، هر تلاشی برای تاثیرگذاری از خارج بر جریان انتخابات در کشورهای عضو این سازمان غیرقابل قبول است.  دبیرکل ناتو تاکید کرد ناتو نگران حمله به شبکه های اطلاعاتی در بسیاری از کشورهای عضو این سازمان است. از این رو به گفته او، تمرکز اصلی ناتو تقویت سیستم های دفاع سایبری کشورهای عضو این سازمان دفاعی است. استولنبرگ تاکید کرد که دفاع سایبری در راس دستور کار ناتو قرار دارد.  دبیرکل ناتو  با اشاره به اینکه مقابله با پروپاگاندا بخشی از استراتژی ناتو و اتحادیه اروپاست، گفت، هر دوی این نهادها در تلاش اند که به اعضای خود برای مقابله بهتر با اطلاعات غلط کمک کنند. اما ضدتبلیغ هدف آنها نیست. به گفته او بحث آزاد توام با ارائه فاکت، بهترین راه مقابله با اطلاعات جعلی و پروپاگانداست.  ناتو سال گذشته فضای مجازی را یک حوزه ویژه و مستقل علمیاتی تعریف کرد. بنابر تعریف ناتو حملات علیه شبکه های اطلاعاتی همانند دنیای واقعی، می تواند از طریق زمین، هوا و دریا صورت گیرد.جمهوری‌خواهان مجلس نمایندگان آمریکا در راستای تصویب بودجه‌ی سالیانه‌‌ی دولت، زمینه‌ی لغو قانون نظام بهداشتی اوباما را تدارک دیدند. لغو این قانون در دو مجلس سنا و کنگره‌، بدون رای مثبت نمایندگان حزب دموکرات به تصویب رسید.پل رایان، رئيس مجلس نمایندگان آمریکا روز شنبه (۱۴ ژانویه) اعلام کرد، به زودی بیمه ی درمانی اوباما موسوم به اوباما کِر لغو خواهد شد. او گفت: «این تجربه با شکست روبرو شده است.»  در رای گیری مجلس نمایندگان آمریکا که برای تصویب بودجه ی سالیانه ی دولت تشکیل شده بود، ۴۲۵ نماینده شرکت داشتند. این بودجه که هزینه های اجرای اوباما کِر در آن منظور نشده بود، با  ۲۲۷ رای مثبت و ۱۹۸ رای منفی به تصویب رسید.  بیشتر بخوانید:اوباما قانون اصلاح نظام بیمه ی درمانی را امضا کرد  طرح لغو بیمه ی درمانی اوباما پیشتر در مجلس سنا با ۵۱ رای مثبت و ۴۸ رای منفی به تصویب رسیده بود. گفته می شود که هیچ یک از نمایندگان حزب دموکرات در مجلس سنا به لغو طرح رای ندادند. اما در مجلس نمایندگان ۹ تن از حزب جمهوری خواهان نیز از دادن رای مثبت به لغو این طرح خودداری کردند.  با این حال هنوز زمان لغو قطعی قانون اوباما کِر  از سوی دونالد ترامپ، رئیس جمهور آینده ی آمریکا و تیم او اعلام نشده است.  لغو معلق  دونالد ترامپ، در جریان کارزار انتخاباتی خود همواره از قانون بیمه ی درمانی اوباما انتقاد کرده و قول داده بود که در صورت پیروزی آن را لغو کند. او با اشاره به این که طرح یادشده یک فاجعه ی کامل است، گفته بود: «ما فردای روزی که ترامپ و تیم او پیروز شود، از کنگره خواهیم خواست، اوباما کِر را لغو کند.»    ترامپ با این حال پس از دیدار با باراک اوباما، رئيس جمهور وقت آمریکا، در نوامبر ۲۰۱۶ در گفت وگو با والت استریت ژورنال گفته بود که خیلی از نکات طرح را می پسندد. او افزوده بود به هرحال «این قانون یا تغییر می کند یا لغو می شود یا ما طرح جدیدی به جای آن پیشنهاد می  کنیم.»  کارشناسان معتقدند که تیم ترامپ در حال حاضر در راه لغو قانون بدون طرح جانشین گام برمی دارد. شرط داشتن بیماری های مزمن و استفاده از امکانات بهداشتی و درمانی فرزندان زیر ۱۸ سال بیمه شدگان از مواردی در قانون اوباما کِر بود که ترامپ تصمیم به حفظ آن ها داشت.   بیشتر بخوانید: ترامپ: بخشی از بیمه  درمانی اوباما را می پسندم  بیمه ی اوباما در سال ۲۰۱۰ بدون موافقت نمایندگان جمهوری خواه به تصویب رسید. بر اساس این قانون بیش از ۲۲ میلیون آمریکایی از امکانات بیمه ی بهداشتی و درمانی دولتی برخوردار شدند و درصد محرومان آمریکایی از خدمات درمانی از ۱۶ درصد به ۹ درصد کاهش یافت.  تقاضای لغو قانون یادشده به دلیل افزایش سرسام آور هزینه های اجرای آن تا کنون بیش از ۵۰ بار از سوی نمایندگان حزب جمهوری خواه به مجالس دوگانه ی آمریکا ارائه شده است.فلسطینی‌ها از ولادیمیر پوتین، رئیس جمهور روسیه برای جلوگیری از انتقال سفارت آمریکا از تل‌آویو به بیت‌المقدس کمک خواستند. رئیس جمهور منتخب آمریکا اعلام کرده که سفارت آمریکا در اسرائیل را به اورشلیم منتقل خواهد کرد.صائب عریقات، از مقام های ارشد سازمان آزادی بخش فلسطین که برای دیدار با مقام های روسیه به مسکو سفر کرده، روز جمعه (۱۳ ژانویه ۲۴ دی ماه) اعلام کرد که محمود عباس، رئیس تشکیلات خودگردان فلسطین در نامه ای به ولادیمیر پوتین، رئیس جمهور روسیه از او خواسته است که رئیس جمهور منتخب آمریکا را به خودداری از انتقال سفارت آمریکا از تل آویو به اورشلیم (بیت المقدس) قانع سازد.  به گفته عریقات، محمود عباس در نامه خود به پوتین نوشته است، او همه نیروی خود را به کار خواهد گرفت تا دونالد ترامپ را از فکر انتقال سفارت آمریکا به اورشلیم منصرف کند.  دونالد ترامپ، رئیس جمهور منتخب آمریکا در جریان مبارزات انتخاباتی خود اعلام کرده بود که او می خواهد شهر اورشلیم را به عنوان پایتخت اسرائیل به رسمیت بشناسد و سفارت آمریکا را از تل آویو به اروشلیم منتقل کند.  بیشتر بخوانید: وعده ترامپ: شناسایی اورشلیم به عنوان پایتخت اسرائیل  صائب عریقات پس از دیدار خود با سرگئی لاوروف، در گفت وگو با رسانه های روسیه، این برنامه ترامپ را خطرناک خواند.  عریقات تاکید کرد انتقال سفارت آمریکا به اورشلیم به معنی پذیرش کنترل اسرائیل بر منطقه فلسطینی نشین شرق اورشلیم خواهد بود که در سال ۱۹۶۷ اشغال شده است. به گفته او این کار مغایر سیاست دولت آمریکا طی دهه های گذشته و همچنین مخالف قطعنامه های شورای امنیت سازمان ملل است.  محمد حسین، مفتی اعظم بیت المقدس روز گذشته (۱۳ ژانویه) در نماز جمعه در  مسجد الاقصی اعلام کرد، برنامه ترامپ برای انتقال سفارت آمریکا به اورشلیم نه تنها حمله به فلسطینی ها، که حمله به همه اعراب و مسلمان هاست و آنها در برابر این اقدام آمریکا سکوت نخواهند کرد.  وضعیت اورشلیم (بیت المقدس) یکی از گره گاه های اصلی در مناقشه اسرائيل و فلسطینی هاست. اسرائيل این شهر را پایتخت غیرقابل تقسیم خود می داند در حالی که از نظر فلسطینی ها، شرق بیت المقدس پایتخت دولت مستقل آتی آنهاست.  دولت آمریکا و بسیاری از کشورهای عضو سازمان ملل متحد، شهر اورشلیم را در کلیت آن به عنوان پایتخت اسرائیل به رسمیت نمی شناسند. انتقال سفارت آمریکا از تل آویو به اورشلیم به معنای گسست جدی از سیاست های تاکنونی این کشور خواهد بود.کمیته اطلاعاتی سنای آمریکا اعلام کرد که تحقیقاتی را درباره اتهام‌های مربوط به تاثیر روسیه در انتخابات ریاست جمهوری این کشور آغاز کرده است. قرار است درباره ارتباطات پنهانی ستاد انتخاباتی ترامپ با روس‌ها نیز تحقیق شود.کمیته اطلاعاتی مجلس سنای آمریکا روز جمعه (۱۳ ژانویه ۲۴ دی ماه) در واشنگتن اعلام کرد، اطلاعات ارائه شده از سوی سازمان های اطلاعاتی آمریکا در باره حملات هکرهای روسی به نهادهای سیاسی آمریکا و پخش اطلاعات جعلی، موجب نگرانی عمیق شده اند.  کمیته اطلاعاتی مجلس سنا افزوده، اکنون ضرورت دارد که برآوردی از ابعاد فعالیت های اطلاعاتی روسیه در ایالات متحده آمریکا به دست آید.  تحقیق درباره عملیات اطلاعاتی روس ها از حمایت سناتورهای هر دو حزب جمهوری خواه و  دموکرات آمریکا برخوردار است. سناتورها از این اختیارات برخوردارند که نمایندگان دولت اوباما ـ که تا چند روز دیگر دوره زمامداری اش به پایان می رسد ـ و نیز دولت آینده دونالد ترامپ را برای ادای شهادت دعوت کنند.  بیشتر بخوانید: سازمان های اطلاعاتی آمریکا: هک انتخاباتی آمریکا به دستور پوتین صورت گرفت  کمیته اطلاعاتی سنا هم چنین گفته است این تحقیقات در عین حال شامل هر نوع ارتباط احتمالی مخفیانه میان روسیه و افراد ستاد انتخاباتی ترامپ نیز خواهد شد.  سازمان های اطلاعاتی آمریکا در هفته های اخیر به این نتیجه رسیده اند که روسیه عمدا عملیاتی را به اجرا گذاشته تا نتایج انتخابات ریاست جمهوری ۸ نوامبر ۲۰۱۶ آمریکا را به سود دونالد ترامپ تحت تاثیر قرار دهد.  ویدیوی رسواگر درباره ترامپ  در روزهای گذشته گزارش های تاییدنشده ای به نقل از یک مامور سابق دستگاه اطلاعاتی بریتانیا در رسانه های غربی، از جمله در روزنامه بریتانیایی گاردین، منتشر شد که که در آنها گفته می شد ارتباط هایی مخفی بین افرادی از ستاد انتخاباتی ترامپ و ماموران اطلاعاتی روسیه وجود دارد.  هم چنین گفته می شود که یک ویدیوی رسواگر  درباره ترامپ در اختیار دستگاه اطلاعاتی روسیه است که می تواند در آینده علیه رئیس جمهور منتخب آمریکا مورد استفاده قرار گیرد.  بیشتر بخوانید: رسانه های آمریکا: مسکو اطلاعات حساسی از ترامپ در اختیار دارد  ستاد انتخاباتی ترامپ بارها وجود هر گونه ارتباط مخفی با دستگاه اطلاعاتی روسیه را رد کرده است. دونالد ترامپ نیز دو روز پیش، در توئیتی خبرهای منتشر شده در این باره را جعلی خواند.  در آخرین روزهای سال ۲۰۱۶ دولت باراک اوباما ۳۵ دیپلمات و مامور روسیه در آمریکا را از این کشور اخراج کرد. گفته شد که این اقدام واکنشی به اقدام های مداخله گرانه روسیه در انتخابات ریاست جمهوری آمریکا بوده است..  چند روز بعد و در نخستین هفته سال جدید میلادی، سازمان های اطلاعاتی آمریکا در یک گزارش ۲۵ صفحه ای اعلام کردند ولادیمیر پوتین رئیس جمهوری روسیه شخصا دستور داده بود یک کارزار مخفی چندجانبه با هدف تاثیرگذاری در انتخابات آمریکا به سود دونالد ترامپ به اجرا درآید.  در این گزارش هم چنین گفته شده است، هدف روسیه تضعیف اعتماد مردم آمریکا به نظام دموکراتیک این کشور، بدنام کردن هیلاری کلینتون و کاهش شانس او برای انتخاب شدن در انتخابات ۸ نوامبر بوده است.دو روز پس از درگذشت رکن‌الدین خسروی اعلام شده است که پیکر او برای خاکسپاری به ایران منتقل می‌شود. این کارگردان و مدرس پیشکسوت تئاتر ایران ۲۰ سال پیش وطنش را به اجبار به مقصد لندن ترک کرده بود.به گزارش خبرگزاری های ایران، سهراب سلیمی، کارگردان تئاتر و از همکاران و دوستان رکن الدین خسروی، گفته است که خانواده خسروی در نظر دارد، پیکر این پیشکسوت تئاتر را به ایران منتقل کند. سلیمی همچنین گفته است که برای این منظور هماهنگی هایی با وزارت ارشاد و خانه تئاتر صورت گرفته و تشریفات انتقال نیز از طریق سفارت ایران در لندن پیگیری می شود.  بدین ترتیب در صورت نتیجه بخش بودن تشریفات اداری، مراسم تشییع و خاکسپاری رکن الدین خسروی در تهران انجام خواهد شد.  رکن الدین خسروی، کارگردان پیشکسوت تئاتر، از پایه گذاران تئاتر دانشگاهی ایران که زاده روز ۱۶ اسفند ۱۳۰۸ بود، روز ۲۶ دی ماه ۱۳۹۵ (۱۵ ژانویه ۲۰۱۷) در سن ۸۶ سالگی و پس از یک دوره طولانی بیماری در لندن درگذشت.  او که از اعضای قدیمی حزب توده بود، از سال ۱۳۷۵ مجبور به ترک ایران شد و از همان سال تا لحظه مرگ مقیم لندن بود.  رکن الدین خسروی که دانش آموخته ی رشته ادبیات دانشگاه تهران بود، در سال ۱۳۳۴ در کلاس های تئاتر دیوید سون، استاد آمریکایی تئاتر و سپس در سال ۱۳۳۵ در کلاس های مهدی محمدی فروغی شرکت کرد و به فراگیری هنرهای نمایشی و هنرپیشگی و کارگردانی در تهران پرداخت و در سال ۱۳۳۷ نخستین کار خود را به روی صحنه برد.  خسروی در سال ۱۳۴۲ همکاری خود با گروه تئاتر دانشگاه تهران را آغاز کرد و کارگردانی این گروه را برعهده گرفت. او در همان سال و نیز از سال ۱۳۴۹ تا ۱۳۵۲ دوره های تخصصی مختلفی را در بازیگری و کارگردانی تئاتر در لندن گذراند و سپس به تهران بازگشت. در سال ۱۳۵۴ کارگردان گروه تئاتر دانشگاه صنعتی شریف شد و در سال ۱۳۶۰ در طوفان وقایع پس از انقلاب اسلامی و بسته شدن دانشگاه ها مجبور به استعفا و بازنشستگی شد.  رکن الدین خسروی در طول دوران فعالیت هنری اش آثار بسیاری را در ایران به روی صحنه برد. از میان این آثار می توان به پیک نیک در میدان جنگ از فرناندو آرابال (۱۳۴۴)، پایان بازی اثر ساموئل بکت (۱۳۴۶)، لبخند باشکوه آقای گیل از اکبر رادی (۱۳۵۲)، محاکمه ژاندارک نوشته برتولت برشت (۱۳۵۶) و گوشه نشینان آلتونا از ژان پل سارتر (۱۳۵۸) اشاره کرد.  خسروی پس از مهاجرت نیز آثاری را کارگردانی کرد. مده آ از داریو فو، آوازه خوان طاس از اوژن یونسکو، یادداشت های روزانه یک دیوانه اثر نیکلای گوگول و مرگ در می زند از وودی آلن، از جمله کارهایی بودند که خسروی در لندن و دیگر شهرهای اروپا به روی صحنه برد.  رکن الدین خسروی که در غرب تحصیل کرده بود، با سبک های نمایشی و جریان های معاصر تئاتر آشنایی داشت. سهراب سلیمی، همکار و دوست او درباره اش می نویسد: «خسروی نگاه تازه ای به تئاتر جهان داشت و اطلاعاتش به روز بود. به همین دلیل اعتقاد دارم در آموزش و توسعه تئاتر، او یکی از مهم ترین تئاتری های کشور به حساب می آید».  از رکن الدین خسروی در دوران حیات دو بار تقدیر شد. یک بار در شهریور ماه ۱۳۸۹ در تهران که هنرمندانی چون حمید سمندریان، جمشید مشایخی، ولی الله شیراندامی، جعفر والی و اسماعیل خلج در آن حضور داشتند و یک بار نیز در خرداد ماه سال ۱۳۹۲ در لندن که حضور پرویز صیاد در آن، جلوه خاصی به مراسم بزرگداشت هنرمند بخشید.  جامعه تئاتری ایران با اندوه به خبر درگذشت رکن الدین خسروی واکنش نشان داد. در پیام هایی رسمی، مدیرعامل خانه هنرمندان ایران، مجید رجبی معمار، درگذشت کارگردان پیشکسوت هنرهای نمایشی که عمر خود را در خدمت به تعالی هنر این سرزمین گذراند، تسلیت گفت و مهدی شفیعی، مدیرکل هنرهای نمایشی وزارت ارشاد، نیز در پیام تسلیت خود نوشت که درگذشت آموزگار تئاتر، استاد رکن الدین خسروی، خانواده بزرگ تئاتر را اندوهگین کرده است.درخواست لغو کنسرت‌ها از سوی مراجع تقلید و روحانیان، از مشهد و قم به بندرعباس رسید. طلاب حوزه علمیه بندرعباس طی نامه‌ای خواستار لغو کنسرت‌ها و مجالس عمومى لهوى شده‌اند. بسیاری هرمزگان را پایتخت موسیقی ایران می‌نامند.علاقه ایرانیان به مجالس و کنسرت های موسیقی و تلاشی که برای لغو این کنسرت ها آغاز شد، به صحنه ای برای رویارویی جریان های سیاسی و حکومتی تبدیل شده است. جریانی که در میان برخی مراجع تقلید و روحانیان در مخالفت با برگزاری کنسرت های موسیقی به ویژه در مشهد و قم آغاز شده بود، اینک به بندرعباس رسیده است.  جمعی از طلاب، روحانیون و اساتید حوزه علمیه بندرعباس طی نامه ای خطاب به مسئولان استان هرمزگان در اعتراض به برگزاری کنسرت های موسیقی در این شهر، خواستار لغو این کنسرت ها شده اند.  استدلال این جمع از جمله بر لزوم پرهيز از گناه و اشاعه آن در سطح جامعه اسلامى و از آن جمله پرهيز از مجالس موسيقى لهوى استوار است. آنان اعتراض شدید خود به برگزارى مکرر کنسرت ها و مجالس عمومى لهوى را اعلام کرده اند و خطاب به مسئولان استان هرمزگان خواستار پیگیری در برچیده شدن این گونه مجالس شده اند.  امضاکنندگان نامه همچنین نوشته اند که این کنسرت ها بعضاً در اماکن مربوط به بيت المال و بنام شهدا  برگزار می شود. به نظر می رسد اشاره نویسندگان نامه به تالار شهید آوینی بندرعباس باشد که در هفته های گذشته میزبان بسیاری از برنامه های موسیقی استانی و یا کشوری بوده است.  موسیقی در استان هرمزگان و مرکز آن بندرعباس همواره با اقبال زیادی مواجه بوده، تا جایی که حتی برخی مسئولان فرهنگی، موسیقی را هنر اول هرمزگان خوانده اند. بندرعباس نیز خود در میان بسیاری از علاقمندان موسیقی به پایتخت موسیقی ایران مشهور است.  چندی پیش نیز بیانیه ای با امضای اساتید و نمایندگان طلاب و فضلای حوزه علمیه قم به مناسبت ۹ دی منتشر شد که در آن از جمله نوشته بودند: «مشکل امروز جوانان ایرانی بیکاری، اعتیاد و نداشتن امکان ازدواج است نه کنسرت و لغو فلان سخنرانی».  لغو یا برگزاری؛ کنسرت کیهان کلهر  جدیدترین نمونه از لغو کنسرت های موسیقی، لغو کنسرت کیهان کلهر در همدان بود. این کنسرت قرار بود اول بهمن ماه در همدان برگزار شود. کانال رسمی کیهان کلهر در تلگرام خبر داد که کنسرت پردگیان باغ سکوت در همدان به دلیل صادر نشدن مجوز برگزار نخواهد شد.   در اطلاعیه ای که در کانال رسمی کیهان کلهر در تلگرام منتشر شد، به نقل از این موسیقیدان عنوان شد که به دلیل عدم همکاری و اشکال تراشی های بی دلیل مسئولین اداره ارشاد همدان مجوز برگزاری کنسرت صادر نشده و این کنسرت که قرار بوده در تاریخ اول بهمن برگزار شود، برگزار نخواهد شد.  در پی لغو کنسرت کیهان کلهر، سایت عصر ایران، نزدیک به مواضع دولت، نوشت: «ابتدا گمان می رفت که این اتفاق توسط گروه های فشار رخ داده باشد، ولی خبر تکمیلی این بود: این کنسرت سنتی به دستور دادستانی مربوطه لغو شده است. علت لغو اما از خود خبر و آمر آن نیز تأمل برانگیزتر بود: به دلیل مخالفت خانواده های معظم شهدا، دستور لغو کنسرت داده شده است».  سپس عصر روز یکشنبه (۲۶ دی)، فاضل عبادی، مدیرکل ارشاد استان همدان اعلام کرد که از ۱۰ روز پیش مجوز اجرای کنسرت کیهان کلهر برای یکم بهمن ماه صادر شده و برگزاری آن بلا مانع است. در پی سخنان مدیرکل ارشاد همدان، کیهان کلهر مجددا در کانال رسمی خود در تلگرام، اطلاعیه دیگری منتشر کرد و از برگزاری کنسرت خود در همدان به پاسداشت شأن موسیقی فرهنگی این کهن مرز و بوم خبر داد.  تازه ترین تور کنسرت های کیهان کلهر با عنوان پردگیان باغ سکوت قرار است از ۲۹ دی تا ۱۷ بهمن در شهرهای اهواز، اصفهان، قزوین، سنندج، کرمانشاه، کرمان، زاهدان، بیرجند، تربت حیدریه، تهران و سمنان برگزار شود.  اتاق های فکر پنهان  تلاش مراجع، روحانیان و گروه های منسوب به جریان اصولگرا برای لغو کنسرت های موسیقی با انتقادهای شدیدی در میان مقام های دولتی و حکومتی نیز مواجه شده است. از جمله علی جنتی، وزیر سابق فرهنگ و ارشاد اسلامی، در مراسم تودیع خود در روز ۱۷ آبان ماه به صراحت از وجود اتاق های فکر پنهان خبر داده بود که در سه سال گذشته برای جلوگیری از اجرای سیاست های دولت در زمینه حمایت از آزادی اندیشه و بیان، قانون گرایی و توجه خاص به اصحاب فرهنگ فعال بوده اند.  وزیر پیشین ارشاد گفته بود، این اتاق های فکر پنهان وزارتخانه ی تحت امر او را هر هفته با یک سوژه و چالش جدید روبه رو می کرده اند. او همچنین افزوده بود، این اتاق ها برای مقابله با موسیقی، حتی خبر و سند جعلی هم ارائه می کرده اند.  حرمت قم و مشهد  حدود سه ماه پیش نیز برگزاری یک کنسرت موسیقی در قم جنجال آفرید. محمد یزدی، ناصر مکارم شیرازی و جمعی از نمایندگان مجلس شورای اسلامی خواهان لغو کنسرت ها در قم شدند. جامعه مدرسین حوزه علمیه قم نیز در بیانیه ای اعلام کرد که برگزاری کنسرت در قم غیرقابل پذیرش و حرکتی به دور از شأن شهر مقدس قم است و به مسئولان دولتی اخطار کرد که صبر و حوصله مردم متدین و مراجع بزرگ محدود است.  اندکی پیش تر نیز آیت الله صافی گلپایگانی گفته بود که باید حرمت قم حفظ شده و از برگزاری کنسرت موسیقی در این شهر جلوگیری شود.  عبدالرضا رحمانی فضلی، وزیر کشور دولت روحانی نیز در گفت وگویی با خبرگزاری ایسنا که متن آن روز جمعه ۱۹ شهریور منتشر شد، با بیان اینکه در مواردی جلوی اجرای برخی کنسرت ها به دستور مقام های قضایی گرفته می شود، گفته بود که این وزارتخانه نمی تواند در مقابل حکم قضایی بایستد و آن را لغو کند.  حدود یک ماه پیش و پس از لغو مکرر کنسرت های موسیقی در استان خراسان رضوی، دادستان این استان اعلام کرده بود که به خاطر گلایه حوزه علمیه و علما از اتفاقات اخلاقی ناگوار فعلا کنسرتی در این استان برگزار نمی شود.  احمد علم الهدی، امام جمعه مشهد و نماینده ولی فقیه که پرنفوذترین مخالف اجرای برنامه های فرهنگی و هنری در خراسان محسوب می شود، کنسرت موسیقی را مطرب بازی و علاقمندان به شرکت در این برنامه ها را اقلیتی هوس باز خوانده بود.  در پی اعتراض های علم الهدی، علی جنتی، وزیر سابق ارشاد، روز ۲۶ مرداد اعلام کرد که از این پس به احترام نظر نماینده ولی فقیه، برای مشهد اجازه کنسرت صادر نخواهد شد.  اما حسن روحانی، رئیس جمهوری اسلامی ایران، در واکنش به لغو مکرر کنسرت های موسیقی در شهرهای مختلف استان خراسان رضوی و حرام اعلام شدن اجرای موسیقی در مشهد، این اقدام ها را بی احترامی به قانون توصیف کرد و چند روز پس از سخنان وزیر ارشادش گفت، هیچ وزیری نباید در برابر فشار و تصمیم های غیرقانونی عقب نشینی کند.استرس و اضطراب طولانی به اندازه سیگار خطر سکته قلبی و سکته مغزی را افزایش می‌دهد. پژوهش تازه دانشگاه هاروارد آمریکا در باره استرس مشخص می‌کند که هسته‌ای کوچک به نام آمیگدال (بادامه) در مغز مرکز استرس بدن است.استرس گرچه فشاری عصبی است، اما به خاطر ویرانگری عمومی اش سراسر بدن را با ناراحتی روبرو می کند. کارشناسان پزشکی هنوز به طور کامل نمی دانند که فشارهای روحی و روانی دقیقا چه تاثیراتی بر روی مکانیسم بدن برجای می گذارند.  روزنامه پزشکی لانست تحقیقی از پزشکان دانشگاه هاروارد آمریکا را منتشر کرده است. در این پژوهش مشخص شده که کنترل استرس مزمن در مغز است و ادامه استرس به قلب و عروق آسیب می رساند.  یک تیم پژوهشی در دانشگاه هاروارد زیر نظر احمد توکل، تحقیقی را روی حدود ۳۰۰ نفر فرد بالغ میان سال انجام داده است. مشخص شده است که فعالیت عصبی هسته آمیگدال مغز در میان کسانی که از استرس مزمن رنج می بردند، افزایش یافته است. این تحقیق همچنین به این نتیجه رسیده است که رگ های این افراد نیز به نسبت بقیه به شدت خشک و نفوذناپذیر شده بودند.  آمیگدال یا هسته آمیگدال (بادامه) قسمتی از سیستم لیمبیک در مغز است که نقش مهمی در یادگیری و حافظه ایفا می کند و در درک احساساتی چون ترس و خشم و ایجاد پاسخ به آنها نیز دخالت دارد.  بیشتر بخوانید:تفاوت واکنش های مردان و زنان در برابر استرس  به نظر می رسد که از آمیگدال در شرایط استرس علائمی به مغز استخوان و مناطق دیگر بدن می رسند و در این علائم از ارگان ها خواسته می شود که تولید گلبول های سفید و موادی از این دست برای از میان بردن عفونت در بدن افزایش یابد.  به این ترتیب بدون آن که عفونتی در بدن به وجود آمده باشد، امکانات مبارزه با آن آغاز می شود. این فرایند سبب می شود که بافت های بدن و بویژه دیواره ی عروق مورد حمله قرار گیرند و آنها در پی این حملات سخت تر و ضخیم تر شوند. در چنین وضعیتی عروق منقبض می شوند و بیماری هایی چون سکته قلبی و مغزی نتایج مشخص این فرایند خواهند بود.    محققان با اسکن کردن از مغز و سایر قسمت های بدن نشان داده اند که افزایش فعالیت آمیگدال با افزایش غلظت موادی همراه است که عفونت را در بدن حفظ می کنند. در تحقیقات بالینی نیز محققان متوجه شده اند که افزایش دائمی فعالیت آمیگدال ریسک سکته قلبی را در افراد مورد آزمایش تا ۶۰ درصد افزایش داده است.  رابطه مستقیم استرس با سکته  احمد توکل، رئیس تیم پژوهشی دانشگاه هاروارد آمریکا، با تکیه بر نتایج این تحقیق می گوید: «در ارتباط با دلایل مشکلات موجود برای نارسایی قلبی باید به استرس مزمن نیز به عنوان یکی از عوامل بیماری پرداخت.»  احمد توکل در ادامه بر این نظر تاکید می کند که کاهش برنامه ریزی شده استرس نه تنها به احساسی پرنشاط در بدن انسان می انجامد، بلکه تاثیرات مستقیمی بر سلامتی بدن افراد دارد.  پژوهشی دیگر در باره استرس  پیش از تحقیقات دانشگاه هاروارد در باره استرس، پژوهشگران بریتانیا در تحقیقی در همین باره به این نتیجه رسیده بودند که فشارهای روحی روانی و افکار منفی می توانند به اندازه سیگار خطر سکته قلبی و مغزی را افزایش دهند.  این محققان همچنین اعلام کرده بودند که استرس و اضطراب طولانی می تواند به بیماری هایی چون فشار بالای خون، افزایش چربی خون و دیابت منجر شود.    ایلزه بت، یکی از پژوهشگران دانشگاه لیدن هلند، قدیمی ترین دانشگاه این کشور، در تفسیری در باره استرس می نویسد: «دهه گذشته نشان داد که شمار کسانی که روزانه از شرایط استرس زا شکایت دارند افزایش یافته است.»  این محقق دانشگاه لیدن هلند در ادامه می گوید، شرایط آزاردهنده کاری، ناامنی شغلی و روابط اجتماعی متزلزل، از جمله دلیل های بروز استرس هستند. خانم بت بر این نظر است که فاکتور استرس باید هرچه بیشتر در محاسبات پزشکی برای تشخیص بیماری مد نظر قرار گیرد.۸ نفر که همگی مرد هستند، به اندازه نیمی از مردم فقیر جهان ثروت دارند. این نتیجه گزارش تازه آکسفام است که در آستانه مجمع جهانی اقتصاد ارائه شده است. به گفته این سازمان خیریه شکاف طبقاتی در جهان هشداردهنده است.سازمان خیریه آکسفام () در جدیدترین گزارش خود با اشاره به شکاف طبقاتی رو به افزایش در جهان نوشته است که هیچ گاه تا به امروز سطح رفاه جهانی تا به این اندازه به صورت نابرابر توزیع نشده است.  این سازمان در گزارش خود که در آستانه مجمع جهانی اقتصاد در داووس سوئیس ارائه شده، ذکر کرده است که برآورد مجموع دارایی های هشت شخص ثروتمند جهان با دارایی های نیمی از جمعیت فقیر جهان برابری می کند.  آکسفام برای تهیه این گزارش میزان تخمینی دارایی هایی این ۸ نفر را که همگی مرد هستند، با استناد به فهرست مجله فوربس و شرکت خدمات مالی کردیت سوئیس با یکدیگر جمع زده است.   این هشت نفر که نامشان در گزارش ذکر شده، بیل گیتس (بنیانگذار مایکروسافت)، آمانسیو اورتگا (سرمایه گذار اسپانیایی و مؤسس شرکت ایندیتکس)، وارن بافت (سرمایه گذار آمریکایی)، کارلوس اسلیم (سرمایه گذار مکزیکی)، جف بزوس (بنیانگذار آمازون)، مارک زاکربرگ (بنیانگذار فیس بوک)، لری الیسون (مؤسس شرکت اوراکل) و مایکل بلوم برگ (شهردار سابق نیویورک) هستند.  آکسفام برای نشان دادن اختلاف گسترده و روزافزون سطح طبقاتی در جهان به آمارهای سال ۲۰۱۰ اشاره کرده و گفته است که طبق آخرین محاسبات در آن سال مجموع دارایی های ۴۳ فرد ثروتمند جهان برابر با میزان ثروت نیمی از مردم فقیر جهان بود.  این سازمان خیریه بریتانیایی نسبت به نابرابری فاحش ثروت در جهان هشدار داده و آن را قبیح و ناپسند خوانده است.  از سال ۲۰۰۹ تا کنون میزان دارایی ثروتمندان به طور متوسط سالانه ۱۱ درصد افزایش داشته است.  بیشتر بخوانید: شکاف میان فقرا و اغنیای جهان ژرف تر می شود  میزان ثروت بیل گیتس از سال ۲۰۰۶ که او برنامه خود برای کناره گیری از مایکروسافت را اعلام کرد، ۵۰ درصد افزایش داشته است که مبلغ ۲۵ میلیارد دلار را شامل می شود؛ هر چند در سال های گذشته او بخشی از ثروت خود را به پروژه های خیریه متعدد اهدا کرده است.  با این حال مکس لاوسون، یکی از مقامات ارشد آکسفام گفته است: «اینکه میلیاردرها تصمیم به اهدای ثروتشان می گیرند، حرکت خوبی است اما با این همه نابرابری موضوعی مهم است و شما نمی توانید سیستمی داشته باشید که در آن میلیاردرها به طور سیستماتیک مالیات کمتری نسبت به منشی ها یا مستخدمان شان می پردازند.»خبرگزاری بلومبرگ در مصاحبه با چندین کارشناس از جمله سعید لیلاز تاثیر تهدیدات ترامپ بر انتخابات ریاست جمهوری آینده ایران را بررسی کرده است. برخی از این کارشناسان معتقدند که پس از ترامپ تندروها در ایران قدرت می‌گیرند.در حالی که جمهوری اسلامی ایران برای انتخابات ریاست جمهوری در ماه اردیبهشت سال آینده آماده می شود، دونالد ترامپ، رئیس جمهور آینده آمریکا، هماهنگ با کنگره این کشور تهدید کرده که توافق اتمی با ایران را لغو خواهد کرد. از دید خبرگزاری بلومبرگ تهدیدات ترامپ می تواند یک برد برای محافظه کاران ایران باشد.  بلومبرگ در گزارش مفصلی به قلم لادن ناصری و گلنار متولی به تغییر نحوه کلام نزدیکان روحانی به عنوان جناح میانه رو اشاره کرده و از قول عباس عراقچی، معاون وزیر خارجه ایران، نوشته است: «اگر ترامپ توافق اتمی را پاره کند ما آن را می سوزانیم.» این جمله البته برای نخستین بار نه از سوی عراقچی بلکه از سوی خامنه ای، رهبر جمهوری اسلامی، عنوان شده است.  همچنین بلومبرگ نوشته است که تلویزیون دولتی ایران قانون گذاران ایالات متحده را به گانگسترهای فیلم های مارتین اسکورسیزی تشبیه کرده است.   با این مقدمه نویسندگان بلومبرگ در باره تاثیر انتخاب ترامپ بر انتخابات ریاست جمهوری ایران با چندین کارشناس از جمله سعید لیلاز، اقتصاددان مقیم ایران، گفت وگو کرده اند.  بیشتر بخوانید: وزیر خارجه پیشنهادی ترامپ: ایران تهدیدی برای جهان است  لیلاز که مشاور محمد خاتمی در زمان ریاست جمهوری اش بود به بلومبرگ گفته مشکلات کنونی ایران زیادتر از آن است که الان بخواهند سیاست کلی نظام را تغییر بدهند. او گفته است: «قیمت نفت در حال حاضر بسیار پایین است و ما با مشکل سرمایه گذاری خارجی روبرو هستیم. مشکلات زیاد اقتصادی دیگری نیز در حال حاضر وجود دارد که باعث می شود رهبران بلندپایه ایران به این نتیجه برسند که الان زمان مناسبی برای تغییر سیاست کلی نظام نیست.»  محجوب زویری، استاد سیاست خاورمیانه با تمرکز بر ایران در دانشگاه دوحه قطر، در این باره گفته است که انتخابات ریاست جمهوری ایران تحت تاثیر به قدرت رسیدن ترامپ در آمریکا خواهد بود و جمهوری اسلامی ترجیح می دهد فردی تندرو را در مقام ریاست جمهوری داشته باشد یا آنکه خود حسن روحانی مواضع تندروانه تری در پیش خواهد گرفت.  بیشتر بخوانید: نامه جدید ایرانیان به ترامپ؛ این بار در حمایت از برجام  به عقیده نویسندگان بلومبرگ، وقوع هرگونه درگیری میان کاخ سفید به رهبری ترامپ با ایران می تواند خطر تهدید نظامی یا جدال لفظی میان دو کشور را دوباره زنده کند؛ خطری که در زمان رئیس جمهور پیشین ایران، محمود احمدی نژاد، همواره وجود داشت.  بروز چنین حالتی می تواند برای سه کشور قدرتمند اروپایی عضو گروه پنج به علاوه یک یعنی آلمان، فرانسه، بریتانیا و نیز چین و روسیه  چالش برانگیز باشد. به خصوص که اروپا اعلام کرده پایبند به توافق اتمی است.  خامنه ای در حال رصد کردن انتقال قدرت در آمریکاست  هرچند انتخاب روحانی به ریاست جمهوری، ایران را تا حدی از انزوای بین المللی به در آورده است اما موفقیت های دیپلماتیک او هنوز نتوانسته سطح زندگی مردم را بهبود ببخشد و همین می تواند نقطه ضربه پذیر روحانی در رویارویی با محافظه کاران باشد به خصوص اگر تنش  ها بر سر توافق اتمی به عنوان بزرگترین دستاورد روحانی بالا بگیرد.  همین جا نقطه عطفی برای خامنه ای خواهد بود که منتظر فرصتی است تا نامزد دیگری به عنوان یک نامزد محافظه کار به عنوان رقیب روحانی معرفی کند.  علی واعظ، تحلیلگر ارشد ایران در گروه بین المللی بحران، به بلومبرگ می گوید: «تقویت جناح تندرو برای مقابله با دخالت های امریکا در ایران در سال ۲۰۰۵ (۱۳۸۴ دور اول ریاست جمهوری احمدی نژاد) هم امتحان شد و در نهایت نشان داد که می تواند برای ایران گرانتر از آمریکا تمام شود.»  بیشتر بخوانید: نتانیاهو: با ترامپ درباره لغو برجام گفت وگو خواهم کرد  این تحلیلگر اما تاکید می کند که تصمیم نهایی را در این زمینه خامنه ای رهبر جمهوری اسلامی اتخاذ می کند و برای این منظور به دقت در حال نظاره انتقال قدرت در آمریکاست.   حسن روحانی تا کنون درباره تهدیدات ترامپ نسبت به لغو توافق اتمی گفته است که این یک توافق دوجانبه میان دو کشور نیست بلکه شش کشور در مقابل ایران این توافق را امضا کرده اند. او ماه گذشته در یک سخنرانی گفت: «برخی از این کشورها دوستان ما و برخی دشمنان ما هستند اما آمریکا قطعا دشمن ماست و ما هیچ شکی در این باره نداریم.»  کنگره آمریکا در اواخر سال گذشته میلادی رای به ممنوعیت فروش هواپیمای بوئینگ به ایران داد. سنای این کشور نیز تحریم های ایسا علیه ایران را برای ۱۰ سال دیگر تمدید کرد. تحریم برنامه موشکی ایران به دلیل حمایت این کشور از تروریسم نیز همچنان از سوی آمریکا ادامه دارد. این محدودیت ها هیچکدام پس از توافق اتمی با ایران برداشته نشده اند.یکی از مشاوران اکبر هاشمی رفسنجانی در مجمع تشخیص مصلحت گفت که دفاتر برخی از مشاوران مرکز تحقیقات استراتژیک این مجمع پلمب شده‌اند.مرتضی الویری از مشاوران اکبر هاشمی رفسنجانی در مجمع تشخیص مصلحت نظام به خبرگزاری ایلنا گفت است که دفتر برخی از مشاوران هاشمی رفسنجانی در مرکز تحقیقات استراتژیک این مجمع پلمب شده اما دلیل آن اعلام نشده است.  به گفته ی الویری: «دو روز قبل تلفنی موضوع پلمپ دفتر را اطلاع دادند و روز گذشته گفتند موقتا جایگزینی برای دفتر در مکانی دیگر در نظر گرفته می شود؛ اما امروز گفتند این جایگزین مشخص نشده و به بنده اعلام شد تا شنبه و تا مشخص شدن وضعیت صبر کنم.»  الویری در گفت وگو با خبرنگار ایلنا افزود: «مشاوران هاشمی در همه حوزه ها دفاترشان در مرکز تحقیقات استراتژیک مجمع تشخیص مصلحت نظام پلمپ شده است.»  بیشتر بخوانید: مرگ هاشمی و موازنه نیروها در انتخابات ۹۶  محمود علیزاده طباطبایی، وکیل مدافع شماری از اصلاح طلبان روز دوشنبه ۲۷ دی (۱۶ ژانویه) به ایرنا گفته است: «این اقدام قضایی نبوده و از طرف مجموعه اداری مجمع تشخیص مصلحت نظام انجام شده است.»  به گزارش سایت فرارو، دفتر یاسر هاشمی، علی محمد بشارتی، مرتضی الویری، حجت الاسلام عباسی فرد، نوری شاهرودی، لطفی، رستگاری، یونسی و مرادی که از مشاوران رییس مجمع تشخیص مصلحت نظام بوده اند، در طبقه هشتم ساختمان مرکز تحقیقات استراتژیک مجمع پلمپ شده است.آغاز دومین سال اجرای برجام مصادف شده با شروع ریاست جمهوری دونالد ترامپ در آمریکا. آیا این رویداد می‌تواند تاثیری بر روند اجرای برجام بگذارد؟ وضعیت ایران یک سال پس از برجام چگونه است؟۲۷ دی ۱۳۹۴ روزی بود که توافق هسته ای میان ایران و شش قدرت جهانی که در تیرماه پیش از آن حاصل شده بود، وارد مرحله اجرایی شد.  در لحظات آغازین آن روز محمدجواد ظریف، وزیر امور خارجه ایران و فدریکا موگرینی، مسئول سیاست خارجی اتحادیه اروپا، با صدور بیانیه ای مشترک اجرای برنامه جامع اقدام مشترک (برجام) را رسما اعلام کردند.  پس از آن اتحادیه اروپا اعلام کرد تحریم ها علیه ایران را رفع کرده و وزارت خارجه آمریکا نیز با صدور بیانیه ای اعلام کرد که واشنگتن تعهدات تحریمی خود ذیل برجام را اجرایی کرده است. باراک اوباما رئیس جمهوری آمریکا نیز فرمان اجرایی رفع تحریم ها علیه ایران را امضا کرد.  وزارت خزانه داری آمریکا در همان روز طی دستورالعملی اعلام کرد نمایندگان برون مرزی شرکت  های آمریکایی می توانند مطابق تعهدات آمریکا ذیل برجام از این پس در ایران فعالیت کنند.  بیشتر بخوانید: موگرینی: اتحادیه اروپا به اجرای برجام پایبند است   بر اساس توافق انجام شده ایران موظف بود در حد فاصل تیرماه ۱۳۹۴ تا دی ماه همان سال اقدامات زیر را انجام دهد:  خارج ساختن مخزن رآکتور ۴۰ مگاواتی آب سنگین اراک و بتون ریزی تمام حفره های آن به گونه ای که هیچ گاه قابل استفاده نباشد، کاهش تعداد سانتریفیوژهای سایت غنی سازی نطنز از حدود ۱۹ هزار سانتریفیوژ به ۵۰۶۰ سانتریفیوژ، توقف کامل غنی سازی اورانیوم بالاتر از ۶۷۳ درصد، کاهش حدود سه هزار سانتریفیوژ سایت غنی سازی فردو به ۱۰۴۴ سانتریفیوژ، قطع تزریق گاز هگزا فلوراید اورانیوم به ۱۰۴۴ سانتریفیوژ باقی مانده و فقط روشن نگه داشتن آن ها و چرخش بدون گاز، تغییر کاربری غنی سازی فردو و تبدیل آن به مرکز فعالیت های تحقیقاتی هسته ای به منظور تولید ایزوتوپ های پایدار با همکاری روسیه، مبادله و تحویل ذخایر اورانیوم غنی سازی شده با کیک زرد و دریافت کیک زرد معادل و اجرای داوطلبانه پروتکل الحاقی آژانس بین المللی انرژی اتمی.  با انجام این تعهدات از سوی ایران، کشورهای پنج به علاوه یک موظف شده اند که اقدامات زیر را انجام دهند:  خاتمه بخشیدن به مفاد هفت قطعنامه  الزام آور شورای امنیت، لغو قطعنامه های آژانس بین المللی انرژی اتمی، لغو تحریم های ثانویه آمریکا، ایجاد استثناهایی بر اعمال تحریم های اولیه آمریکا، لغو تحریم های اتحادیه اروپا و لغو تحریم اشخاص و نهادها.  چند روزی پس از حصول توافق برجام، شورای امنیت سازمان ملل با صدور قطعنامه ۲۲۳۱ توافق هسته ای با ایران را تایید و قطعنامه های قبلی این شورا در رابطه با برنامه هسته ای ایران را لغو کرد.  چند ماه بعد در آذرماه ۱۳۹۴ نیز شورای حکام آژانس بین المللی انرژی اتمی اعلام کرد که  قطعنامه های مرتبط با برنامه هسته ای ایران را که در گذشته به تصویب رسیده بود لغو می کند.  در یک سال گذشته بر سر لغو تحریم های اعمال شده از سوی آمریکا و اروپا علیه ایران بحث های زیادی بوده است. هرچند در دو حوزه نفت و انرژی اغلب این تحریم ها برداشته شده اند اما همچنان مبادلات مالی با ایران با مشکل روبروست و بانک ها و موسسات مالی در معامله با ایران به شدت محتاطانه عمل می کنند. ممنوعیت استفاده از دلار در معامله با ایران نیز همچنان پابرجاست.  شرایط به نسبت دوران پیشابرجام بسیار بهتر شده است  احمد علوی، اقتصاددان مقیم استکهلم، در گفت وگو با دویچه وله ضمن تشریح شرایط ایران پیش از برجام و مقایسه آن با وضعیت کنونی می گوید شرایط برای ایران بسیار بهتر از قبل شده است.  او می گوید: «پیش از برجام دارایی های ارزی ایران بلوکه شده بود، جریان ورود ارز بسیار کند شده بود، صادرات نفت ایران بسیار محدود شده بود. با اجرای برجام دست کم بخشی از دارایی های خارجی ایران به شکل ارز آزاد شد و میزان تولید و صادرات نفت به سطح پیش از تحریم ها رسیده است. بنابراین می شود گفت دست کم در عرصه نفت و پتروشیمی برجام باعث شده که فعالیت ها به پیش از دوران تحریم ها برگردد.»  بیشتر بخوانید: کشمکش های سیاسی ایران و آمریکا بر سر برجام  آقای علوی در مورد احتیاط های بانک ها و موسسات مالی در معامله با ایران معتقد است که این موضوع ربط مستقیمی به برجام ندارد و بیشتر موضوع تحریم هایی است که به دلایلی غیر از فعالیت هسته ای ایران اعمال شده است.  او در عین حال تاکید می کند که «تحریم ها بسیار پیچیده بوده و به همین دلیل با تحریم های غیرهسته ای آمیخته شده است؛ بنابراین با اجرای کامل برجام هم این داستان به طور کامل حل نمی شود.»  ترامپ نمی تواند روند برجام را متوقف کند  سال دوم اجرای برجام در حالی آغاز می شود که سکان سیاست آمریکا به عنوان یکی از مهم ترین طرف های امضاکننده برجام، به دونالد ترامپ سپرده خواهد شد؛ کسی که چندین بار تا کنون توافق اتمی با ایران را توافقی بد و حتی بدترین قرارداد در تاریخ آمریکا نامیده است.  احمد علوی معتقد است حرف های پیش از انتخابات ترامپ را نباید چندان جدی گرفت زیرا به گفته او: «رئیس جمهور باید در چارچوب دیوان سالاری آمریکا رفتار کند و این دیوان  سالاری عقلانیت خاص خودش را دارد که جدا از شعارهای انتخاباتی ایشان است.»  گذشته از این نکته، این اقتصاددان به هم پیمانان اروپایی ایالات متحده اشاره کرده و می گوید: «آمریکا هم پیمانانی در اروپا دارد که این کشور را محدود می کنند و اجازه نمی د هند رئیس جمهور هر کاری که بخواهد انجام دهد؛ بنابراین می شود انتظار داشت که حتی اگر قصدی هم برای ایجاد محدودیت در برجام باشد الزاما به یک کشمکش بزرگ نخواهد انجامید.»  بیشتر بخوانید: نقض برجام، احتمال تحریم های جدید از سوی آمریکا و کارت بازی ایران  علوی همچنین بر این نکته تاکید می کند که تلاش های ترامپ در نهایت برای پایین آوردن هزینه های آمریکا و بالا بردن امتیازاتی است که این کشور می تواند از ایران بگیرد. بنابراین در صورت وجود شرایط لازم، بالاخره می تواند به یک معامله با ایران برسد و این محدودیت ها الزاما منجر به بحران نخواهند شد.  از سوی دیگر به عقیده احمد علوی، جمهوری اسلامی ایران نشان داده که در صورت شرایط فشار، حاضر به تغییر سیاست اش است؛ بنابراین اگر تهدیدات ترامپ بخواهد عملی شود، محتمل است که ایران نیز سیاست هایش را تغییر دهد و در نهایت برجام از مسیر خود خارج نخواهد شد.  تغییر احتمالی دولت در ایران هم بر برجام بی تاثیر خواهد بود  انتخابات ریاست جمهوری در ایران ۲۹ اردیبهشت ماه ۱۳۹۶ برگزار می شود. هرچند به طور سنتی تمامی رئیس جمهوری های ایران تا کنون دو دوره انتخاب شده اند اما این بار زمزمه هایی به گوش می رسد مبنی بر اینکه جناح اقتدارگرا قصد دارد جلوی دو دوره ای شدن روحانی را بگیرد.  اگر چنین اتفاقی بیفتد چه تاثیری بر اجرای برجام خواهد گذاشت؟  احمد علوی می گوید: «با توجه به ابزارهای موثری که در اختیار دولت آمریکاست و با توجه به شرایط داخلی ایران که بسیار شکننده است؛ و افزون بر این با توجه به تجربه ای که غرب و آمریکا از خلال تحریم های قبلی به دست آورده اند، به نظر می آید که هر دولتی در ایران سر کار بیاید در نهایت مجبور به پذیرش شرایط می شود و به نظر می آید که تغییر دولت در ایران هم نتواند تاثیری بر مفاد برجام یا اجرایی شدن آن بگذارد. ممکن است در مواردی به خاطر مسائل تاکتیکی برخی لفاظی ها انجام بگیرد، اما این امر در ماهیت برجام تاثیری نخواهد گذاشت.»فرماندار تهران می‌گوید، پدافند هوایی به یک پهپاد که وارد منطقه پرواز ممنوع تهران شده بود، شلیک کرده است. اهالی منطقه به خیابان‌ها ریخته‌اند و به آسمان نگاه می‌کنند.محل شلیک ضد هوایی، منطقه میدان انقلاب تهران اعلام شده است. خبرگزاری ایسنا و شماری از سایت های خبری فقط خبر شنیده شدن شلیک ضدهوایی را منتشر کرده اند. اما اطلاعات دقیق تری در این رابطه منتشر نشده است. در خبری که توسط ایسنا منتشر شده آمده است که شلیک گلوله به سوی یک شئی ناشناس در آسمان تهران بوده است.  مردم تهران به ویژه ساکنان خیابان انقلاب و خیابان های مجاور از خانه های خود بیرون آمده و در خیابان ها گرد آمده اند و به آسمان نگاه می کنند.  هدف یک پهپاد بوده است  فرماندار تهران، عیسی فرهادی به خبرنگاران گفته است که سامانه پدافند هوایی مستقر در منطقه میدان انقلاب به سوی یک پهپاد که گویا وارد منطقه پرواز ممنوعه شده بود، شلیک کرده است. خبر شلیک این ضدهوایی دقایقی پیش از ساعت ۱۷ به وقت ایران گزارش شده است.  بیشتر بخوانید: پدافند هوایی بیت خامنه ای پهپاد صداوسیما را ساقط کرد  عیسی فرهادی گفته است: «شلیک ها به سمت یک پهپاد در آسمان در منطقه پرواز ممنوع تهران صورت گرفته است.» او تاکید کرده است که مشخص نیست این پهپاد به چه کشوری تعلق داشته است. در عین حال فرماندار تهران اعلام کرده که جای نگرانی نیست و اوضاع تحت کنترل است.  معاون امنیتی انتظامی فرمانداری تهران، ناصر بخت، ضمن انتشار خبر شلیک ضدهوایی مدعی شده که این پهپاد هدف قرار گرفته و ساقط شده است.به گفته علی شمخانی، ایران نه تنها در پی سقوط حکومت عربستان نیست، بلکه حتی می‌خواهد تلاش‌ها برای سرنگونی آن را مهار کند. دبیر شورای عالی امنیت ملی می‌گوید، کشورهای غربی برای تجزیه منطقه طرح‌هایی دارند.علی شمخانی، دبیر شورای عالی امنیت ملی ایران، در گفت وگو با فصلنامه مطالعات سیاست خارجی تهران در خلال سخنانش در رابطه با بحران سوریه و برشمردن طرح سیاسی جمهوری اسلامی برای پایان دادن به این بحران و نیز تشریح اهمیت راهبردی پیروزی های ارتش سوریه در شرق حلب، به طرح های کشورهای غربی برای تجزیه منطقه نیز اشاره کرد.  شمخانی گفت، کشورهایی مانند ترکیه و عربستان سعودی هم باید تکلیف خودشان را در قبال این طرح ها روشن کنند که «آیا از روند تجزیه در سوریه و کشورهای اسلامی استقبال می کنند؟ آیا عربستان از شعله ور شدن آتش تجزیه در منطقه مصون است؟».  نماینده خامنه ای در شورای عالی امنیت ملی در ادامه، سخنانی را در رابطه با عربستان سعودی بر زبان آورد که کمتر از زبان مقام های جمهوری اسلامی شنیده می شود: «با وجود برخی از تصورات، جمهوری اسلامی ایران نه تنها در پی سقوط آل سعود نیست، بلکه مایل به مهار تلاش ها برای سرنگونی حکومت عربستان است».  تفکر داعشی بدیل سیاسی حکومت عربستان  علی شمخانی تصریح کرد که حکومت عربستان در صورت سرنگونی بدیل مطلوبی نخواهد داشت و «در پی سقوط آل سعود، به احتمال قریب به یقین عربستان تجزیه و تفکر منحط افراطی داعشی بر بخش های مهمی از این کشور حاکم خواهد شد».  دبیر شورای عالی امنیت ملی جمهوری اسلامی همچنین تأکید کرد که جمهوری اسلامی «از وحدت سرزمینی کشورهای منطقه دفاع می کند چرا که تجزیه کشورها را زمینه ساز حاکمیت تفکر تروریستی بر سرزمین های اسلامی می داند که این رخداد با منافع راهبردی جهان اسلام در تعارض است».  شمخانی در مقابل، سیاست عربستان در سوریه و یمن را مورد انتقاد قرار داد که پیامد آن، به گفته ی او، عملا تقویت گرو های تروریستی و یارگیری از میان آنها است.  سخنان شمخانی در تکذیب پشتیبانی ایران از تلاش برای سقوط آل سعود در حالی مطرح می شود که علی خامنه ای، رهبر جمهوری اسلامی، چند ماه پیش در سالگرد حادثه منا، ضمن حمله به حکومت عربستان، این حادثه را اثبات مجدد بی لیاقتی این شجره خبیثه ملعونه در اداره حرمین شریفین خوانده بود. خامنه ای سعودی ها را گروهی منفور در درون جهان اسلام خطاب کرده بود که برخی از آنها دانسته یا ندانسته به دشمنی با مسلمانان مشغولند.  دفاع کامل از اسد  نماینده رهبر جمهوری اسلامی در شورای عالی امنیت ملی همچنین بار دیگر بر حمایت کامل ایران از بشار اسد به عنوان راهبرد جمهوری اسلامی ایران برای حراست از جبهه مقاومت و مقابله با تروریسم تأکید کرد و گفت، تا زمانی که دولت سوریه احساس نیاز کند، جمهوری اسلامی ایران پشت سر سوریه ایستاده است.  اتهام های متقابل  مقام های ایران بارها عربستان را متهم کرده اند که در تلاش برای ایجاد ناامنی در ایران است. از جمله چند هفته پیش محمد علی جعفری، فرمانده سپاه پاسداران، گفت: «دو رژیم که انسان تصورش را نمی کند، مانند اسرائیل و عربستان برای ناامنی در ایران چه تلاش هایی که نمی کنند و چه ارتباط ها و تماس هایی که ندارند».  محمود علوی، وزیر اطلاعات جمهوری اسلامی نیز شهریور ماه سال جاری (۱۳۹۵) با اشاره به تشکیل گروه هایی مانند دولت اسلامی (داعش سابق) و النصره به منظور ایجاد ناامنی در ایران گفت که پشت این گروه ها آمریکا، انگلیس  و اسرائیل قرار دارند و مباشر این ها سرویس عربستان سعودی است.  یورش به سفارت و کنسولگری عربستان در ایران و به آتش کشیدن این اماکن در دی ماه سال گذشته، به قطع روابط دو کشور انجامید. قطع رابطه ایران و عربستان همچنین باعث اختلال در اعزام زائران ایرانی به مکه برای مراسم حج شد. این اختلال اما به عنوان جلوه ای از تنش های ایران و عربستان ارزیابی می شود که هر یک دیگری را به ناامن کردن منطقه و دخالت در امور داخلی دیگر کشورها متهم می کند.فدریکا موگرینی، هماهنگ‌کننده سیاست خارجی اتحادیه اروپا، تأکید کرد که این اتحادیه با وجود انتقادات دونالد ترامپ، رئیس‌جمهور منتخب آمریکا، همچنان به برجام پایبند است و به تلاش خود در راه اجرای آن ادامه خواهد داد.روز دوشنبه (۱۶ ژانویه  ۲۷ دی) وزیران امور خارجه کشورهای عضو اتحادیه اروپا، برای برگزاری نخستین نشست خود در سال جدید میلادی گرد هم آمده اند.  فدریکا موگرینی، مسئول سیاست خارجی اتحادیه اروپا، در آستانه این نشست و در سالروز اجرایی شدن توافق هسته ای میان جمهوری اسلامی و گروه ۱+۵ تأکید کرد که این اتحادیه علیرغم مخالفت ها و انتقادهای دونالد ترامپ، رئیس جمهور منتخب آمریکا، همچنان به برجام پایبند است.  او تصریح کرد که جمهوری اسلامی تا کنون به تعهدات خود در مسئله برجام عمل کرده و اتحادیه اروپا نیز در این راه تلاش خواهد کرد تا این توافق مهم که برای امنیت اروپا بسیار مهم است، معتبر مانده و به طور دقیق اجرا شود.  بیشتر بخوانید: کری: لغو برجام برای ما دو گزینه بد باقی می گذارد  مسئول سیاست خارجی اتحادیه اروپا همچنین تصریح کرد که رفع تحریمات سبب شد که مناسبات اقتصادی و تجاری میان کشورهای عضو این اتحادیه و ایران به طور درخور توجهی تقویت شوند.  موگرینی افزود، کسب توافق هسته ای با جمهوری اسلامی نشان می دهد که دیپلماسی هنوز هم عمل می کند و می تواند نتیجه بخش باشد.  حمایت بریتانیا از تداوم توافق اتمی  از سوی دیگر بوریس جانسون، وزیر امور خارجه بریتانیا، نیز در حاشیه نشست وزیران خارجه اتحادیه اروپا در بروکسل حمایت کشور خود از تداوم توافق هسته ای با ایران را اعلام کرد.  بیشتر بخوانید: کشمکش های سیاسی ایران و آمریکا بر سر برجام  به گفته ی او توافق هسته ای میان ایران و گروه ۱+۵ بسیار پیچیده و بحث برانگیز است، اما سبب شد که جلوی پیشرفت های ایران در تکنولوژی هسته ای گرفته شود و از این رو دستاوردی مهم است.  دونالد ترامپ، رئیس جمهور منتخب آمریکا که دوران ریاست جمهوری اش روز جمعه، ۲۰ ژانویه، آغاز می شود، در جریان انتخابات ریاست  جمهوری ضمن انتقاد از توافق هسته ای با ایران، آن را بد ترین معامله ی ممکن خوانده بود.وزیر اقتصاد ایران می‌گوید دولت با مشکل مالی روبروست و درآمدهای مالیاتی کم است. خصوصی‌سازی‌ها موفق نیست، بودجه عمرانی کشور ۲۰ تا ۳۰ هزار میلیارد تومان است، در حالی که ۴۲ هزار میلیارد تومان صرف یارانه نقدی می‌شود.علی طیب نیا، وزیر اقتصاد ایران، روز یکشنبه (۲۶ دی ماه ۱۵ ژانویه) در سخنانی در اتاق بازرگانی ایران مشکلات مالی و اقتصادی دولت روحانی را تشریح کرد. او گفت شرایط دولت در سه سال گذشته بسیار سخت بوده است.  درآمدهای نفتی دولت ایران به دلیل تحریم های بین المللی از سال ۱۳۹۰ رو به کاهش گذاشت و در  سال های نخست دولت حسن روحانی به اوج رسید. پس از آغاز اجرای توافق هسته ای (برجام) در سال  ۱۳۹۴ فروش نفت ایران به تدریج افزایش یافت.  با این حال تنگنای مالی دولت تا سال جاری خورشیدی نیز ادامه داشت. به گفته وزیر اقتصاد، در سه ماهه اول امسال، درآمد ماهانه دولت ٣٠٠ میلیارد تومان بوده است.  طیب نیا گفت: «وقتی دولت یازدهم بر سر کار آمد، حجم بدهی های دولت بالا بود. در ابتدا که بر سر کار آمده بودم با برآوردهای اولیه فکر می کردم بدهی دولت در حدود ١٥٠ هزار میلیارد تومان است. پس از راه اندازی دفتر بدهی های دولت در وزارت اقتصاد بررسی های انجام شده نشان داد بدهی دولت و شرکت های دولتی در حدود ٦٠٠ تا ٧٠٠ هزار میلیارد تومان برآورد می شود.»  بیشتر بخوانید: توقف خصوصی سازی در ایستگاه دولت یازدهم  با این حال وزیر اقتصاد تاکید کرد که بدهی های دولت نسبت به تولید ناخالص داخلی عدد قابل توجهی نیست. او گفت درست است که عدد بدهی های دولت اکنون بزرگ است ولی نسبت به تولید ناخالص داخلی کشور چندان بزرگ نیست و زیر ۴۰ درصد برآورد می شود.  وابستگی به درآمد نفت  طیب نیا در ادامه سخنانش درباره تنگناها مالی دولت گفت، همگی باور داریم یکی از مشکلات اقتصاد ما وابستگی آن به نفت است و تورم ما هم به دلیل وابستگی اقتصاد به نفت است. اگر می خواهیم این وضعیت سامان یابد حتما باید وابستگی خود را قطع کنیم و اینکار از طریق افزایش درآمد مالیاتی محقق می شود.  اما درآمدهای مالیاتی دولت نیز سروسامان چندانی ندارد. وزیر اقتصاد اضافه  کرد: «متاسفانه مالیات به صورت عادلانه وصول نمی شود و سهم بخش های مختلف از مالیات متناسب نبوده و معافیت های غیرمنطقی مالیاتی زیادی در کشور وجود دارد و همه این فشارها روی صنعت و بخش های شفاف اقتصادی وارد می شود.»  بیشتر بخوانید: طرح دریافت مالیات از مؤسسه های نظامی و حکومتی  بخش بزرگی از اقتصاد ایران زیر کنترل نهادهای وابسته به کانون های اصلی قدرت مانند نهاد ولایت فقیه، آستان قدس رضوی و سپاه پاسداران قرار دارد. بسیاری از شرکت هایی که در مالکیت این نهادها قرار دارند یا مانند استان قدس رضوی از پرداخت مالیات معاف اند یا به بهانه های مختلف از پرداخت مالیات طفره می روند.  وزیر اقتصاد گفت، معافیت های غیرضروری مالیاتی به کمک مجلس باید حذف شود. در دو ماه گذشته مرکز اطلاعات مالی موردی را معرفی کرده که اصلا پرونده مالیاتی نداشته اما بعد از بررسی ها برای وی ۸۰۰ میلیارد تومان پرونده تشکیل شد.  طیب نیا اضافه کرد: «با تصمیماتی که در گذشته گرفته ایم فشارهای مالیاتی را به بخش های تولید وارد کرده ایم اما باید در نظر داشت که این امر منجر به فشار بر بخش های خصوصی فعال در اقتصاد کشور شده است.»  مقاومت در برابر مبارزه با پولشویی  وزیر اقتصاد ادامه داد: اگر می خواهیم جلوی فرار مالیاتی در کشور را بگیریم راه آن است که مبارزه با پولشویی داشته باشیم و بدانیم که این امر چشم اسفندیار به حساب می آید اما باید در نظر داشت که در این راه مقاومت  و سروصدای زیادی وجود دارد.  طیب نیا با بیان اینکه ما در هر حوزه ای که برای ارتقای شفافیت ورود می کنیم با مخالفت رو به رو می شود، گفت: این مشکل هم در داخل سیستم و هم بیرون سیستم وجود دارد. درباره طرح جامع گمرکی لازم است بگویم که بر روی سه مامور گمرک ما بنزین ریختند تا آتش شان بزنند به این دلیل که با شفافیت مخالف بودند.  بیشتر بخوانید: افشای شبکه پولشویی سپاه پاسداران در کشورهای عربی  به گفته وزیر اقتصاد سالانه بین ۲۰ تا ۳۰ هزار میلیارد تومان پول برای طرح های عمرانی صرف می شود ولی ۴۲ هزار میلیارد تومان یارانه نقدی توزیع می شود. این حالی است که درآمد طرح هدفمندی یارانه ها ۳۱ هزار میلیارد تومان بوده و مابه التفاوت این رقم از بودجه های دولتی پرداخت می شود.  طیب نیا افزود: بهتر بود بخشی از این منابع به افراد نیازمند جامعه و فعالان اقتصادی در بخش خصوصی تعلق می گرفت.  خصوصی سازی موفق نیست  وزیر اقتصاد دولت روحانی در ادامه سخنان خود اعلام کرد خصوصی سازی با عدم توفیق هایی روبرو است. او گفت وقتی یک بخش خصوصی در مزایده ها شرکت می کند صدای همه بالا می رود که چرا فلان بخش را می خواهید واگذار کنید.  او تاکید کرد: با تک تک خصوصی سازی ها مخالفت هایی از مقامات محلی و ملی و حتی داخلی و خارج از سازمان مواجه می شود اما رئیس جمهور می گوید واگذاری امور باید اصولی و به بخش خصوصی واقعی صورت گیرد و در این زمینه حامی است.  وزیر اقتصاد آماری نیز درباره میزان واقعی خصوصی سازی موسسات دولتی ارائه داد. او گفت براساس تعریف سازمان خصوصی سازی سهم بخش واقعی از خصوصی سازی ها انجام شده تنها ۱۳ درصد است در حالی که برخی افراد این رقم را ۵ درصد می دانند.  بیشتر بخوانید: پشت پرده ی خصوصی سازی در ایران  فروش شرکت های دولتی به بخش خصوصی (خصوصی سازی) از سال ۱۳۸۵ و با شروع کار دولت محمود احمدی نژاد آغاز شد اما خریداران شرکت های دولتی بخش خصوصی واقعی نبودند و  نهادهای حکومتی و شبه دولتی دوباره این شرکت های را تصاحب کردند تا جایی که در این مورد اصطلاح خصولتی سازی به جای خصوصی سازی رایج شد.  طیب نیا درباره خصوصی سازی در دولت حسن روحانی گفت، امسال صد درصد واگذاری هایمان به بخش خصوصی بود، اگرچه مقدار آن کم است ولی نسبت به سال گذشته بیشتر است.  به گفته وزیر اقتصاد تنها مورد واگذاری به غیر بخش خصوصی مربوط به صندوق بازنشستگی فولاد در سال ۱۳۹۳ بود که با مصوبه مجلس انجام شده است.  به جز این مورد دولت تلاش کرده تمام واگذاری ها خصوصی باشد.وزارت بهداشت می‌گوید مستندات علمی و معتبری درباره بیماری‌زا بودن پارازیت در اختیار ندارد. قرار است عده‌ای در شیراز برای دومین بار طی یک هفته برای اعتراض به پارازیت‌های سرطان‌زا تجمع کنند.در جمهوری اسلامی از سال ها پیش نصب تجهیزات ارسال پارازیت برای اختلال در دریافت شبکه های تلویزیونی و رادیویی ماهواره ای در دستور کار قرار گرفته است.  درباره آثار سوء امواج پارازیت ها بر سلامت جسم و روان شهروندان از جمله سرطان زا بودن آنها نظریه های مختلفی ابراز می شود که بعضا متاثر از دیدگاه های سیاسی یا به منظور توجیه اقدام های محدودکننده حکومت علیه شهروندان ابراز می شود.  مسئولان دولتی نیز در این زمینه نظر واحدی ندارند. حدود سه هفته پیش یکی از معاونان وزارت بهداشت تاثیر پارازیت بر ابتلا به سرطان را تائید کرد اما وزیر بهداشت یک روز بعد مدعی شد مدرکی برای اثبات این امر وجود ندارد.  علی گورانی، رئیس اداره بهداشت پرتوهای وزارت بهداشت، یک شنبه ۲۶ دی ماه در تائید این سخنان به خبرگزاری ایلنا گفت: «اگر بخواهیم در زمینه آسیب های پرتوها نظر حقوقی و قانونی بدهیم، باید بر اساس مستندات علمی و معتبر باشد.»  سکوت مراکز معتبر علمی  گورانی می گوید محافل علمی معتبر در دنیا نیز تاکنون درباره آسیب زا بودن پارازیت به نتیجه قطعی نرسیده اند و مرکز تحقیقات سرطان وابسته به سازمان جهانی بهداشت پرتوهای رادیوفراکانس ها را در دسته احتمالا سرطان زا قرار می دهد.  او خاطر نشان کرد که وزارت بهداشت از تمام صاحب نظران و مراکز تحقیقاتی می خواهد که نتیجه ی بررسی های خود را ارائه کنند زیرا این وزارت خانه تا زمانی که مستندات علمی و معتبری در اختیار نداشته باشد نمی تواند نسبت به مسئله پارازیت ها واکنش قاطعی از خود نشان دهد.  رئیس اداره بهداشت ضمن گلایه از دانشگاه های معتبری چون صنعتی شریف که به گفته ی او به رغم داشتن امکانات و تخصص کافی درباره این مسئله سکوت کرده اند گفت: «این موضوع را به صورت فراخوان اعلام می کنیم تا هرکس در زمینه پرتوها اطلاعاتی دارد، برای روشن شدن ذهن مردم در اختیار وزارت بهداشت قرار دهد.»  بیشتر بخوانید: پیوند پارازیت و سرطان؛ روایت مختلف وزیر و معاونش از یک تحقیق  تائید و تکذیب مسئولان  علی گورانی در حالی از کارشناسان و محققان درخواست کرده که اطلاعات خود درباره پارازیت ها را به وزارت بهداشت ارائه کنند که رضا ملک زاده، معاون تحقیقات و فناوری این وزارت خانه حدود سه هفته پیش وجود مطالعاتی در زمینه آسیب زا بودن پارازیت ها را تائید کرده است.  به گزارش خبرگزاری دولتی ایرنا، ملک زاده دوم تیر ماه در حاشیه رونمایی از سامانه و بانک اطلاعاتی جامع سرطان در شیراز گفته است: «چون در ابتدا اطلاعات کاملی نداشتیم که پارازیت ها سرطان زا هستند یا خیر، اظهارنظر نمی کردیم اما مطالعات اولیه اخیر نشانگر آن است که این امواج و پارازیت ها عوارض دارند و در ابتلا به سرطان موثرند.»  او با تاکید بر این که امواج الکترومغناطیسی یا پارازیت ها ممکن است علاوه بر سرطان زا بودن تاثیرات نامطلوب دیگری بر سلامت انسان داشته باشند، خاطر نشان کرد که هنوز مطالعات دقیق درباره این مسئله و میزان تاثیر آن انجام نشده است.  وزیر بهداشت، حسن قاضی زاده هاشمی بلافاصله به سخنان معاون خود واکنش نشان داد و به ایرنا گفت: « تاکنون مدرکی در این باره ارایه نشده است و بدون مدرک نمی توان درباره رابطه پارازیت و سرطان کلی گویی کرد.»  بیشتر بخوانید: سازمان محیط زیست ایران پارازیت ها را سرطان زا خواند  فراخوان به تجمع اعتراضی در شیراز  هفته ی گذشته (دوشنبه ۲۰ دی) عده ای با تجمع جلوی استانداری استان فارس در شیراز خواستار رسیدگی مسئولان به شایعه انتشار پارازیت در این شهر و ارائه پاسخ هایی شفاف و صریح در این خصوص شدند.  به گزارش خبرگزاری ایسنا، پیش از این محمدتقی تذروی، از اعضای شورای شهر شیراز در نامه ای خطاب به استاندار با اشاره به تاثیرات نامطلوب پارازیت بر سلامت شهروندان، بررسی و رسیدگی به این مسئله را یکی از مطالبات جدی مردم عنوان کرده بود.  استاندار فارس و شماری از مقام های محلی وعده داده بودند که پس از بررسی مسئله پارازیت ها، در این زمینه اطلاع رسانی کنند که تا کنون اقدامی صورت نگرفته است.  روز گذشته فراخوان دیگری در شیراز منتشر شد که در آن ضمن اشاره به بی نتیجه ماندن تجمع هفته پیش، از ساکنان این شهر خواسته شده بار دیگر در روز ۲۸ دی ماه ساعت ۸ صبح مقابل استانداری فارس تجمع کنند.  تنظیم کنندگان فراخوان نوشته اند: «ماتور هشت نام دستگاهی است که برای پارازیت های ماهواره یی از کشور چین به مبلغ هشت میلیون دلار خریداری شده و توسط سپاه پاسداران استان فارس در ارتفاعات کوه دراک شیراز نصب شده است.»  این فراخوان می افزاید، طبق نظریه سازمان علوم پزشکی استان فارس وجود این دستگاه تا دو سال آینده موجب بروز بیست و چهار هزار مورد سرطان در این استان خواهد بود. منبع اطلاعات درج شده در فراخوان ناروشن است.  بیشتر بخوانید: «سپاه با ارسال پارازیت سلامت ایرانیان را تهدید می کند»  همزمان با انتشار این فراخوان، روزنامه خبرجنوب به نقل از برخی پژوهشگران دانشگاه علوم پزشکی شیراز نوشت، شدیدترین ارسال پارازیت در شیراز در سال ۸۹ ثبت شده و در ماه های اخیر افزایش قابل توجهی در ارسال پارازیت ها به ثبت نرسیده است.  خبر جنوب در عین حال گزارش داده که حدود دو هفته پیش دانشگاه علوم پزشکی شیراز نتایج پژوهش هایی را در اختیار این روزنامه گذاشت که نشان می داد پارازیت ها به راستی بر سلامت جانداران اثر می گذارد وامواج شدید الکترومغناطیس می تواند باعث ناباروری، تضعیف سیستم ایمنی و سرطان زایی شود.  گرچه سازمان پزشکی قانونی و سازمان حفاظت از محیط زیست گزارش هایی از آثار سوء پارازیت بر سلامت شهروندان در اختیار دارند، خرداد ماه امسال شکایت مصطفی ترک همدانی، وکیل دادگستری از سازمان تنظیم مقررات رادیویی مبنی بر آسیب زا بودن امواج پارازیت های ماهواره ای در دادگاه کارکنان دولت به نتیجه نرسید.خبرنگاری در نجف‌آباد در انتشار خبر توقیف موتور‌سیکلت دانش‌آموزان خطا می‌کند. این خطا ساعتی بعد تصحیح می‌شود. با این‌حال او۴۰ ضربه شلاق می‌خورد. پرسش‌های جامعه مطبوعاتی ایران درباره چرایی این کار تاکنون بی‌پاسخ مانده است.چندین ماه از حادثه شلاق خوردن حسین موحدی، خبرنگار یکی از پایگا های خبری شهر نجف آباد می گذرد. اما حادثه هنوز فراموش نشده است. زیرا رسانه ها هنوز پاسخ خودرا نگرفته اند که این خبرنگار  به چه دلیل شبانه بازداشت و بلافاصله به ۴۰ ضربه شلاق محکوم شده است؟  خطای خبرنگاراین بود که تعداد موتور سیکلت های توقیف شده دانش آموزان را ۳۵ دستگاه نوشته بود در حالی که ۸ دستگاه بوده است. پاسخ نیروی انتظامی بلافاصه در همان سایت خبری درج و خبر  نیز تصحیح می شود، با این حال نیروی انتظامی با حکم قوه قضاییه شبانه به خانه حسین موحدی ریخته و او را بازداشت می کند. چند روز بعد نیز او را به ۴۰ ضربه شلاق محکوم کرده و حکم نیز اجرا می شود.  با وجود گذشت چندین ماه از این حادثه، جامعه مطبوعاتی ایران این حادثه را فراموش نکرده و از قوه قضاییه در این باره پاسخ روشن می خواهد.  روزنامه شهروند در شماره روز یکشنبه (۲۶ دی ماه ۱۵ ژانویه) خود در گزارشی درباره ماجرای شلاق خوردن خبرنگار نجف آبادی نوشت: «واقعیت این است كه دستگاه قضائی می تواند و می باید توضیح دقیقی درباره چگونگی سیر ماجرا و تطبیق یا عدم تطبیق اتفاقات رخ داده در مورد پرونده با مواد قانونی ازجمله مسأله بازداشت، نحوه بازداشت، حكم صادره، مراحل تجدیدنظر و نیز اجرای حكم در اختیار افكار عمومی و جامعه روزنامه نگاران كشور قرار دهد. زیرا چنین حكمی برای چنین اتهامی از چند جهت مورد سوال است.»  بیشتر بخوانید: ۹۹ ضربه شلاق به ۳۵ دختر و پسر بازداشت شده در پارتی شبانه  شهروند می نویسد، نخستین و مهم ترین ایراد این است كه رسیدگی به انتشار چنین خبری جز در دادگاه مطبوعات امكان پذیر نیست؛ زیرا این یک جرم مطبوعاتی است و مسئولیت آن نیز متوجه مدیرمسئول است و نمی توان خبرنگار را پیش از مدیرمسئول مورد سوال و اتهام قرار داد مگر اینکه هر دو یک نفر باشند. بنابراین نه تنها متهم ماجرا باید به عنوان مدیرمسئول سایت باشد، بلكه دادگاه های مطبوعاتی و با حضور هیأت منصفه بر آن رسیدگی كنند.  اگر قرار بر مجازات نشر کاذیب باشد  قوه قضاییه در  صدور حکم شلاق به ماده ٦٩٨ قانون مجازات اسلامی که در سال ۱۳۹۲ تصویب شده استناد کرده است. در این ماده گفته می شود مجازات اشاعه اکاذیب دو ماه تا دو سال حبس یا شلاق تا ٧٤ ضربه است اما باید قصد و سوءنیت متهم محرز شود. شهروند پرسیده: حال چگونه ممكن است كسی كه پاسخ ارسالی نهاد ذینفع را منتشر كرده، قصد اشاعه اكاذیب با هدف ضرر رساندن داشته باشد؟  این روزنامه می گوید اگر قرار است کسی به خاطر نشر اکاذیب مجازات شود، بسیاری از آمارهای حتی اداری كشور موجب صدور حكم شلاق خواهد شد. اتفاقاً در انتشار آن آمارهای نادرست قصد هم وجود دارد چون با دادن اطلاعات و آمار نادرست می خواهند ذهن مردم را نسبت به خود تغییر دهند.  شهروند می افزاید، فرض شود كه خبرنگار نجف آبادی با آگاهی و قصد چنین خبری را منتشر كرده باشد. حداكثر مجازات او جریمه نقدی و انتشار خبر در سایت است. برای یک روزنامه نگار و رسانه بدترین مجازات حرفه ای، اصلاح اخبارش است كه به معنای كاهش اعتبار مطالب رسانه اوست و در صورت تكرار، به معنای بی اعتباری خواهد شد.  بیشتر بخوانید: «قوه قضاییه باید از کارگران آق دره عذرخواهی کند»  در ایران استفاده از شلاق به عنوان مجازات در یکی دو سال اخیر بیشتر شده است. اما کارشناسان می گویند شلاق تنها مجازات نیست بلکه در اصل، تحقیر و سرکوب شخصیت انسان است به ویژه اگر شلاق زدن در ملا عام و در برابر تماشاچیان باشد؛ کاری که قوه قضاییه ایران بی وچون چرا در انجام آن اصرار دارد.معاون وزیر خارجه در نشستی مطبوعاتی اعلام کرد که اوضاع ایران در سه حوزه کلیدی انرژی، حمل و نقل و بانکی با برداشته شدن تحریم‌ها عادی شده است. او شکسته شدن تصویر تهدید‌آمیز از ایران را دستاوردی مهم خواند.معاون حقوقی وزیر خارجه ایران یکشنبه ۲۶ دی (۱۵ ژانویه) نشستی مطبوعاتی به مناسبت اولین سال اجرایی شدن برجام برگزار کرد. او ارتقای موقعیت کشور و شناسایی ایران به عنوان بازیگری قدرتمند در سیاست خارجی را برجسته کرد.  عراقچی در بدو این کنفرانس یادآور شد که بررسی برجام از منظر سیاست داخلی در حیطه کاری او نیست اما افزود که ایکاش برجام به مسائل جناحی و سیاسی تقلیل نمی یافت و موضوعی ملی می ماند.  قرار است گزارش عملکرد یک ساله برجام در همین روز به کمیسیون امنیت ملی مجلس تقدیم شود.  معاون ظریف گفت برنامه هسته ای ایران از بین نرفته بلکه با توافق اتمی از برنامه ای ممنوعه به برنامه ای مشروع تبدیل شده است: «شورای امنیت که خواستار توقف فعالیت هسته ای ایران می شد و خواستار تفتیش هواپیماها و کشتی های ایرانی شده و مانع از تحصیل ایرانیان در رشته های مرتبط با صنعت هسته ای می شد به دنیا می گوید با ایران همکاری کنید.»  بیشتر بخوانید: کشمکش های سیاسی ایران و آمریکا بر سر برجام  عراقچی برداشته شدن موانع همکاری و سرمایه گذاری ها از سر راه صادرات و تولید نفت را مثبت دانست و هم زمان اذعان کرد که همکاری غرب در این عرصه ها کامل نبوده است. او گفت: «ما با این بدعهدی ها مقابله کردیم و آنها را مجبور کردیم گشایش ایجاد کنند. این گشایش را نباید ناشی از لطف غربی ها بدانیم. آنها اول مجبور به دادن امتیازاتی شدند و بعد هم بدعهدی ها و تاخیرهایی داشتند ولی مقابله کردیم.»  معاون حقوقی وزیر خارجه افزود که سیاست های تاخیری و خصومت آمیز از سوی آمریکا و برخی کشورها قابل پیش بینی بود: «ما هیچ گاه دید خوش بینانه نه در مذاکرات و نه بعد از آن به آمریکا نداشتیم و برعکس دشمنی و بدعهدیشان بیشتر نمایان شد و اقداماتی برای ایجاد فضای دشمنی و هراس از سوی آمریکا و اسراییل صورت گرفت. یکی از دستاوردهای ما مقابله با بدعهدی و طرف مقابل است.»  عراقچی جواب روشنی به انسدادهای بانکی و مبادلات چمدانی در امور مالی مربوط به ایران نداد و به این اکتفا کرد که بگوید اکثر سفارتخانه های ایران به ویژه اروپایی ها براساس مراودات بانکی کار می کنند: «هنوز شرایط بانک های ما به حالت عادی برنگشته و علت های متعددی برای این مسأله وجود دارد که تقریباً هیچ کدام به برجام مربوط نیست. مهم ترین مانع تحریم های بانکی تحریم های اولیه آمریکا است که بعد از انقلاب اعمال شده است اما در برجام به آنها پرداخته نشده است و ماهم نگفتیم که برداشته می شود.»  بیشتر بخوانید: کری: لغو برجام برای ما دو گزینه بد باقی می گذارد  او در پاسخ این که آیا ایران از قسمت سخت برجام عبور کرده  یا نه، عنوان کرد که برجام گشایش  ها را ایجاد و تحریم ها را رفع کرده است: «این که در آینده با چه شرایطی مواجه خواهیم بود باید بگوییم در سیاست هیچ روزی بی چالش نیست. ایران با چالش ها و درگیری ها روبرو است و باید خود را برای آنها آماده کند.»  معاون وزیر خارجه ایران در پاسخ به سوالات خبرنگاران، به نکات زیر اشاره کرد:  ●  بدهی ایران براساس جدول زمانی توافق شده پرداخت می شود  ● تا قبل از اجرایی شدن برجام، حدود ۱۲ میلیارد دلار برگشت و بعد از برجام همه درآمدهای فریز و مسدود شده ایران آزاد شده و در دسترس قرار گرفته است.  ● ادعای رویترز که ایران قبول کرده میزان ذخیره اش از اورانیوم را به ۳۰۰ کیلو کاهش دهد درست نیست.  ● اگر کشوری بخواهد برجام را کنار بگذارد تصمیم خودش است. ما درباره برجام مذاکره مجدد نمی کنیم و اگر کسی تصمیم دارد آن را پاره کند انتخاب با اوست؛  عکس العمل ما هم در برابر این اقدام روشن است. ما هم آن را آتش می زنیم و این به معنی آن است که هیچ مذاکره مجددی نخواهیم داشت و پرونده هسته ای ایران مجدداً باز نمی شود.  ● مهم این است که در هر پروژه باید مسیر بانکی خودش را پیدا کنیم. همانطور که در رابطه با قرارداد ایرباس و بوئینگ کانال بانکی خاص خودش ایجاد شد. همچنین در رابطه با قرارداد پژو که حدود۶۰۰  میلیون یورو است کانالی مالی و بانکی ایجاد شد.  ● آمریکایی ها به سیاست غنی سازی صفر در ایران معتقد بودند اما ما یک روز هم  غنی سازی را تعلیق نکردیم و تاریخ قضاوت خواهد کرد چه کسی در پیشبرد مواضعش پیرو بوده است.  ● کسی به ایران لطف نکرده است؛ نه آمریکا و نه اروپا. نه تنها آنها منتی به سر ایران ندارند بلکه ما مدعی هستیم با اقداماتشان علیه ایران کار ما را کند کردند. در عین حال که ما با تک تک اقداماتشان مقابله کردیم و الان وضعیتمان در شرایط خوبی قرار دارد.  ● جمهوری اسلامی ایران مفهومی به نام اجرای سختگیرانه برجام را قبول ندارد. ما همانطور که در برجام آمده است خواهان اجرای برجام با حسن نیت و در فضای سازنده هستیم و این تعهدی است که کشورهای گروه ۵+۱ از جمله آمریکا در چارچوب برجام آن را پذیرفته اند و صرفاً بیان امیال و آرزوها نیست.  ● این که ترامپ بین برجام و غیر آن انتخاب کند با اوست اما باید تبعات انتخابش را بپذیرد.  ● اگر آمریکا ایسا را اجرا کند، نقض فاحش برجام است.  ● موانع خرید و فروش هواپیما میان ایران و کشورهای دیگر به ویژه تولیدکنندگان اصلی از بین رفته است و اولین هواپیما نیز وارد ایران شد. در حوزه هواپیمایی یک قرارداد ۱۰ ساله بسته شده است و امروز هواپیماهای ما در همه فرودگاه ها به جز چند کشور سوخت گیری می کنند و در حال رفع مشکل برای سوخت گیری برای این چند کشور نیز هستیم.  ● در حوزه حمل و نقل که بسیار موضوع کلیدی است و عمده حرکات اقتصادی بدون آن بی معنی است،  گشایش های بسیار خوبی انجام شده است. مشکل بیمه، پرچم و کلاس کشتی ها حل شده است و دسترسی به بنادر تسهیل شده است.  ● ۲۹ میلیارد دلار از فروش نفت در یک سال گذشته درآمد داشته ایم که همه این ها قابل وصول است.  مجید تخت روانچی، معاون اروپا و آمریکا وزارت امورخارجه جمهوری اسلامی ایران  پیش تر در جمع خبرنگاران گفته است: «پرونده برجام دوباره باز نخواهد شد و ما به هیچ وجه اجازه این کار را نخواهیم داد.»  صدا و سیما دبه کرد  قرار بود عباس عراقچی شنبه شب (۲۵ دی۱۴ ژانویه) در برنامه ای تلویزیونی به تشریح برجام بپردازد اما صدا و سیما در آخرین ساعات، این برنامه را به حضور منتقدان برجام مشروط کرد و دعوت خود از عراقچی را پس گرفت. عراقچی در نشست مطبوعاتی خود گفت: «صداو سیما مدت هاست که می گوید من در برنامه ای حاضر بشوم. روز چهارشنبه که از وین برگشتم سه شبکه با من تماس گرفتند. توافق شد و گفتند که شما تنها بیایید ولی دیروز با من تماس گرفتند که باید مناظره باشد. سازمان صدا و سیما قراری با من گذاشت ولی دبه کرد.»  بیشتر بخوانید: لغو حضور عراقچی در تلویزیون به بهانه غیبت منتقدان  او افزود که ابایی از گفت وگو ندارد اما در هیچ کجای دنیا یک دیپلمات برای ارائه گزارش در کنار منتقد قرار نمی گیرد و مناظره نمی کند.  اصولگرایان و تندروهای مخالف توافق هسته ای، روحانی و ظریف را به رودست خوردن از آمریکا در مذاکرات اتمی متهم می کنند. رهبر جمهوری اسلامی نیز نظرات خود پیرامون توافق هسته ای را تا کنون به صورتی مطرح کرده که که مسئولیت زیان های احتمالی معامله هسته ای متوجه دیگران باشد. علی لاریجانی، رئیس مجلس در واکنش به انتقادهایی که به تصویب برجام شد، صراحتا اعلام کرد که برجام پرونده رهبری است.  رسانه های داخلی نوشته اند که حسن روحانی سه شنبه ۲۸ دی هم زمان با سالگرد اجرای برجام کنفرانسی خبری برگزار خواهد کرد.سعید شیرزاد و علی شریعتی، دو فعال سیاسی و مدنی به اعتصاب غذای خود در زندان پایان دادند. همزمان اعلام شده است که عیسی سحرخیز در اعتراض به حکم جدید زندان و برخی خواست‌های دیگر وارد اعتصاب غذا شده است.سعید شیرزاد، زندانی سیاسی محبوس در زندان رجایی شهر کرج، روز شنبه (۱۵ ژانویه ۲۶ دی) با قول مساعد مسئولان زندان برای بررسی خواست های او به اعتصاب غذای خود پایان داد. او سی و نه روز در اعتصاب غذا بود و دو روز پیش به دلیل وخامت وضعش به بیمارستان امام خمینی منتقل شده بود. شکستن اعتصاب غذای شیرزاد پس از آن صورت گرفت که نماینده دادستان و قاضی ناظر بر زندان با او دیدار کردند و برای توجه به خواست های معترضانه او قول مساعد دادند.  سعید شیرزاد از روز هفدهم آذرماه در اعتراض به وضعیت زندانیان بیمار و فقدان امنیت زندانیان عقیدتی با دوختن لبانش دست به اعتصاب غذا زده بود.  بیشتر بخوانید: حمایت زندانیان سیاسی از مطالبات سعید شیرزاد  این زندانی در نامه ای به مسئولان زندان نوشته بود که در اعتراض به توهین مستمر ماموران به خانواده های زندانیان، عدم قبول نامه های رسمی اعتصاب غذا که موجب سلب مسئولیت پزشکی از مسئولان زندان می شود، بازداشت اعضای خانواده های زندانیان سیاسی در سالن ملاقات، جلوگیری از اعزام زندانیان سیاسی بیمار به مراکز درمانی، ضرب و شتم زندانیان سیاسی و اعزام اجباری به دادگاه توسط مامورین و نهایتا جلوگیری از گردش هوا در سالن با جوشکاری در و پنجره ها که سلامت زندانیان را در معرض خطر می اندازد دست به اعتصاب غذا می زند.  بیشتر بخوانید: کارزاری تازه: علی شریعتی ترند جهانی توئیتر شد  شیرزاد روز جمعه به بیمارستان امام خمینی انتقال یافت و در معاینات معلوم شد که بدنش با ترشح شدید اسید معده و کمبود آب مواجه است و ماهیچه های ساق پای او نیز به انقباض دچار شده اند. شیرزاد از تزریق سرم به خود ممانعت کرد و دوباره به زندان رجایی شهر برگردانده شد.  پایان اعتصاب غذای علی شریعتی  خبرها همچنین حاکی است که علی شریعتی نیز با توجه به درخواست شماری از فعالان مدنی و سیاسی، به اعتصاب غذای خود پایان داده است. این زندانی سیاسی که در زندان اوین محبوس است، هفتاد روز در اعتصاب غذای ناپیوسته بود.  مطهره پارسی، همسر شریعتی، به سایت زیتون گفت که این زندانی سیاسی به دلیل وضعیت ناپایدار سلامت مادرش و بنا بر توصیه محمد خاتمی و درخواست جمعی از فعالان سیاسی و زندانیان سیاسی سابق اعتصاب خود را شکست.  بیشتر بخوانید: اعتصاب غذا در اوین و کرج؛ وضعیت نگران کننده زندانیان سیاسی  هفته پیش خواهر شریعتی از انسداد روده او خبر داد. مادر شریعتی نیز چند روز پیش به دلیل عارضه قلبی به بیمارستان انتقال یافت.  شریعتی به دلیل حضور در تجمع علیه اسیدپاشی در برابر مجلس و به اتهام اجتماع و تبانی علیه امنیت ملی به پنج سال زندان محکوم شد. او از دهم آبان در اعتراض به این حکم دست به اعتصاب غذا زد.    او به رغم شکستن اعتصاب گفته است که از خواست های به حق خود نمی گذرد و بررسی مجدد و عادلانه پرونده  در دیوان عالی کشور و همچنین درخواست مرخصی تا زمان اتمام رسیدگی مجدد را از طرق دیگر پیگیری خواهد کرد.  به گفته همسر شریعتی برخی از مسئولان زندان و قوه قضاییه برای توجه به خواست های او قول های مساعدی داده اند.  آغاز اعتصاب غذای عیسی سحرخیز  همزمان اعلام شده است که عیسی سحرخیز در اعتراض به قانون شکنی ها، نقض مفاد قانون اساسی، حقوق شهروندی و حقوق مصرح برای زندانیان سیاسی و مطبوعاتی  در زندان وارد اعتصاب غذا شده است.  مهدی سحرخیز، فرزند عیسی سحرخیز، گفته است که پدرش در اعتراض به حکم جدید صادر شده و نقض مکرر قانون از سوی مقام های قضایی و امنیتی از بامداد روز ٢۵ دی ماه ٩۵ اعتصاب خود را آغاز کرده است.  در اواسط ماه جاری (دی ماه)، عیسی سحرخیز در حالی که کمتر از صد روز به پایان دوران محکومیتش باقی مانده بود، از سوی دادگاه کارکنان دولت به دو سال حبس تعزیری جدید محکوم شد.    شعبه ۱۰۵۸ دادگاه کارکنان دولت که به پرونده های دادسرای فرهنگ و رسانه نیز رسیدگی می کند، این روزنامه نگار را به اتهام نشر اکاذیب علیه رهبری به دو سال حبس محکوم کرد.  او در توضیح دلیل اعتصاب غذایش همچنین گفته است که بر خلاف نص صریح قوانین و مقررات جمهوری اسلامی از جمله مواد فصل سوم قانون آیین دادرسی کیفری در خصوص اعطای انواع مرخصی به زندانیان، طی پانزده ماه گذشته نه تنها از مرخصی استحقاقی و استعلاجی محروم بوده، بلکه مقام های عالیرتبه قضایی و امنیتی از جمله دادستان تهران با پیشنهاد کمیسیون پزشکی زیر نظر اداره پزشکی قانونی مبنی بر اعطای شش ماه طول درمان در خارج از زندان و بیمارستان، مخالفت کرده اند.  این چهارمین بار است که عیسی سحرخیز پس از آخرین بازداشت در آبان ماه سال ۹۴ دست به اعتصاب زده است.  بیشتر بخوانید: اعتصاب غذای عیسی سحرخیز در زندان اوین  خبرهای دیگری نیز از اعتصاب غذای زندانیان سیاسی چون نزار زکا، محمدرضا نکونام و مهدی کوخیان و احمدرضا جلالی حکایت دارند که جزئیات مبسوطی در باره آنها انتشار نیافته است.مجمع جهانی اقتصاد در داووس سوئيس با سخنرانی رئیس جمهوری چین آغاز به کار کرد. شی جین پینگ در سخنرانی افتتاحیه خود درباره مرحله‌ای حساس در اقتصاد جهانی و جنگ تجاری هشدار داد.چهل و هفتمین مجمع جهانی اقتصادی از صبح سه شنبه (۱۷ ژانویه) با سخنرانی رئیس جمهوری چین و دوریس لویتهارد، وزیر انرژی، راه و ترابری و محیط زیست سوئيس رسما کار خود را شروع کرد. شی جین پینگ، رئیس جمهوری چین در سخنرانی افتتاحیه این اجلاس نسبت به چالش های بزرگی که در برابر اقتصاد جهانی وجود دارند هشدار داد؛ از جمله عمیق تر شدن شکاف میان فقر و ثروت و افزایش تروریسم.  او از روند جهانی شدن دفاع کرد و گفت که منشاء بحران های کنونی نه جهانی شدن که موج پناهندگی است که ناشی از ناآرامی های اجتماعی و جنگ  است. به گفته رئیس جمهوری چین بحران اقتصادی نیز به خاطر جهانی شدن نیست. او تاکید کرد که روند جهانی شدن موجب رشد و پیشرف تکنولوژی و اقتصاد در جهان و نزدیکی انسان ها به یکدیگر شده است.  شمشیر دولبه  شی جین پینگ هم چنین به روی دیگر جهانی شدن اشاره کرد و از نگرانی هایی سخن گفت که  چین هم در آغاز ورود به  سازمان تجارت جهانی (۲۰۰۱) داشته است. ولی او اضافه کرد که هم پیوندی با اقتصاد جهانی روندی تاریخی است که نمی توان در مقابل آن ایستاد. به گفته او چالش واقعی، دادن  سمت و سوی درست به این روند و ایجاد تعادل در جهان است.  بیشتر بخوانید:واحد پول ملی چین به سبد ارزی صندوق بین المللی پول پیوست  رئیس جمهوری چین در سخنرانی افتتاحیه اجلاس داووس تاکید کرد که این تعادل باید میان میزان بهره وری و عدالت به وجود آید و این چیزی است که مردم هر کشوری از رهبران سیاسی و اقتصادی خود انتظار دارند. او به سه مشکل کلیدی اشاره کرد و گفت که باید موتورهای جدیدی برای رشد اقتصادی فعال شوند تا رشد اقتصادی دوباره به راه بیافتد. موسسات بین المللی مربوط به امور اقتصادی باید با شرایط روند جهانی شدن انطباق یابند و فاصله میان فقیر و غنی کاهش پیدا کند.  هشدار غیر مستقیم به ترامپ  رئیس جمهوری چین در اشاره غیرمستقیم به اظهارات تاکنونی ترامپ نسبت به پیامدهای یک جنگ تجاری هشدار داد و گفت که هیچکس از چنین جنگی پیروز بیرون نمی آید.  او هم چنین تاکید کرد که مشکلات اجتماعی عاملی مهم در در ایجاد بحران هستند. به گفته شی جین پینگ تقسیم ناعادلانه درآمد در کشورهای در حال توسعه خطرناک است. در این کشورها عده کثیری در فقر شدید به سر می برند و تلاش برای مقابله با این فقر یکی از مهم ترین وظایف است.  بیشتر بخوانید:ادعاهای بحث انگیز دونالد ترامپ درباره سیاست های دولت چین  محیط زیست  محیط زیست هم از نکات مهم سخنرانی شی جین پینگ بود. او گفت که باید از محیط زیست حفاظت کرد، حتی زمانی که پیشرفت های اجتماعی مد نظر هستند. تکنولوژی اتمی و دیجیتالی، پیشرفت های بزرگی را به همراه خود آورده اند ولی در عوض پیامدهایی مانند بیکاری بخشی از نیروی کار نیز داشته اند که باید برطرف شوند.  او تاکید کرد که همه باید در این روند سهیم باشند و از آن بهره برداری کنند، چراکه همه کشورها عضو جامعه جهانی اند. در معاهدات جهانی منافع کشورهای توسعه یافته است که رعایت شده است. تعادل در توسعه نیز یکی از ضرورت هاست و تنها زمانی تضمین می شود که همه از آن بهره ببرند.  از چین بیاموزند  رئیس جمهوری چین در سخنرانی اش در اجلاس داووس به مسیری که چین در سا ل های گذشته طی کرده است اشاره کرد و گفت که هدف این کشور بهبود زندگی همه شهروندان چین است. او اضافه کرد که چین خود را به باز کردن درها هم بر روی جهان بیرون و هم در درون این کشور متعهد می داند.  او پیشرفت اقتصاد چین در عرصه جهانی را عاملی دانست که دیگر کشورها نیز از آن نفع می برند.  بیشتر بخوانید: چین هم چنان پیشروی تولید انرژی پاک در عرصه ملی و بین المللی  رئیس جمهوری چین که برای اولین بار در این اجلاس شرکت می کرد گفت که کشورش برای اصلاحات ساختاری و نوسازی در اقتصاد هم چنان تلاش خواهد کرد و مقررات برای سرمایه گذاری های خارجی بهتر خواهند شد. اما چین انتظار دارد که سایر کشورها نیز درهایشان بر روی چین باز کنند.دادگاه قانون اساسی آلمان درخواست مجلس شورای ایالت‌های آلمان برای ممنوعیت حزب راست افراطی  را رد کرد. نبود دلایل مشخص برای نقض قانون اساسی در عملکرد این حزب دلیل این تصمیم عنوان شده است.مجلس شورای ایالت های آلمان  شکایتی مبنی بر نقض قانون اساسی توسط حزب ناسیونال دموکرات این کشور  را تسلیم دادگاه عالی قانون اساسی کرده بود. رئیس این دادگاه اما اعلام کرد شواهد کافی و دلایل مشخص برای اثبات این ادعا وجود نداشته و بنابراین حزب ناسیونال دموکرات می تواند به فعالیت خود ادامه دهد.  این دادگاه که روز سه شنبه ۱۷ ژانویه (۲۸ دی) تشکیل شد، از ابتدا مورد مناقشه بود چرا که احتمال زیاد می رفت که درخواست ممنوعیت فعالیت حزب ناسیونال دموکرات پذیرفته نشود و همین امر ممکن است بر محبوبیت این حزب بیفزاید. دولت و مجلس آلمان که پیشتر در سال ۲۰۰۳ همین تقاضا را مطرح کرده و در آن زمان هم ناکام مانده بودند، مجلس شورای ایالتی آلمان را از طرح دوباره این شکایت بر حذر داشته بودند.  آندریاس فوس کوهله رئیس دادگاه قانون اساسی آلمان گفته است: « اهداف خصمانه با قانون اساسی را تعقیب می کند اما در حال حاضر دلایل مشخص و قابل اتکایی در دست دادگاه نیست که ثابت کند عملکرد این حزب در راستای نقض قانون اساسی موفق می شود.»  بیشتر بخوانید: پیروزی چشمگیر راست های افراطی در انتخابات ایالتی آلمان  مخالفان این شکایت پیشتر گفته بودند که محمل قانونی دادگاه قانون اساسی آلمان برای ممنوعیت یک حزب بسیار سخت و مشکل است و حزب ناسیونال دموکرات نیز به عنوان یک حزب سیاسی شناخته شده و اثبات اینکه یک حزب سیاسی قانون اساسی را نقض کرده بسیار مشکل است.  حزب راستگرای افراطی  در سپتامبر ۲۰۱۶ با شکست در انتخابات ایالتی مکلنبورگ فورپومن در شرق آلمان، آخرین کرسی هایش در سراسر آلمان را از دست داد. از آن زمان این حزب تنها در سطح شهرداری ها و شوراهای شهر آلمان و نیز در پارلمان اروپا نماینده دارد.  مجلس و دولت آلمان در سال ۲۰۰۳ برای اولین بار شکایتی را تقدیم دادگاه قانون اساسی آلمان کردند تا حزب ناسیونال دموکرات را ممنوع کند اما این شکایت ناکام ماند چرا که برای دادگاه مشخص شد که ماموران اطلاعاتی و امنیتی تا رده های بالای این حزب نفوذ کرده اند.  بیشتر بخوانید: پرونده ممنوعیت بزرگترین حزب دست راستی آلمان به جریان می افتد  ممنوع کردن احزاب از سوی دادگاه قانون اساسی آلمان رویه متداولی نیست. در کل تاریخ این دادگاه تنها دوبار اتفاق افتاده که رأی به ممنوعیت دو حزب داده شده است. بار اول در سال ۱۹۵۲ حزب سوسیالیست رایش  با رأی این دادگاه ممنوع و بار دوم در سال ۱۹۵۶ حزب کمونیست آلمان  غیرقانونی اعلام شد.  حزب راست افراطی  در سال ۱۹۶۴ تاسیس شد و در حال حاضر تنها ۵۲۰۰ عضو دارد. قوی ترین پایگاه  این حزب در شرق آلمان به خصوص در ایالت زاکسن است.سرگئی لاوروف اعلام کرد که مسکو در پیکار با تروریسم به دونالد ترامپ امید بسته است. به گفته‌ی کارشناسان، رویکرد ترامپ در امور بین‌المللی می‌تواند سیاست خارجی روسیه را نیز دستخوش تغییر کند.روسیه به پیکار مشترک مسکو و واشنگتن علیه تروریسم امید زیادی بسته است. سرگئی لاوروف، وزیر خارجه ی این کشور، روز سه شنبه در کنفرانسی مطبوعاتی، از سیاست خارجی مسکو در سال ۲۰۱۶ ترازنامه ای ارائه داد.  به گفته ی لاوروف، تروریسم بین المللی در سال گذشته نیز بزرگ ترین خطر برای امنیت جهان بوده است. وزیر خارجه ی روسیه افزود: «اگر ترامپ می گوید که مبارزه با تروریسم برای او اولویت دارد، ما فقط می توانیم از آن استقبال کنیم. روسیه در سوریه هم به همکاری موثر با ترامپ امید بسته است».  بیشتر بخوانید:جان کری سخنان ترامپ درباره مرکل را بی مورد خواند  لاوروف افزود که اوباما در این زمینه جز حرف سهمی نداشت. به گفته ی وزیر خارجه ی روسیه، کشورهای غربی می خواهند به دیگر کشورها دموکراسی صادر کنند و این جز مشکلات چیزی به بار نمی آورد.  لاوروف خاطر نشان کرد که روسیه آماده است با ایالات متحده آمریکا، اتحادیه ی اروپا و ناتو از جایگاهی برابر همکاری کند، اما صدور ارزش ها و تلاش برای تحمیل ارزش هایی معین را نمی پذیرد.  توانایی ترامپ برای تغییر خط مشی مسکو   فیودور لوکاینف، سیاست شناس روس معتقد است، اگر دونالد ترامپ به بسیاری از وعده هایی که داده عمل کند، سیاست خارجی ایالات متحده آمریکا تغییر چشمگیری خواهد کرد.  این کارشناس نزدیک به کرملین روز سه شنبه (۱۷ ژانویه) به خبرگزاری آلمان گفت: «در این صورت روسیه نیز خط مشی سیاست خارجی خود را اصلاح خواهد کرد».  ناظران سیاسی معتقدند که در دوره ی ریاست جمهوری ترامپ، ایالات متحده آمریکا از صحنه ی سیاست بین المللی بیشتر عقب نشینی خواهد کرد و همین مساله باعث خواهد شد که روسیه ناچار شود، طرحی برای سیاست خارجی خود دراندازد و مانند سال های گذشته فقط مجبور به واکنش در برابر سیاست های آمریکا نباشد.  مناسبات ایالات متحده آمریکا و روسیه این اواخر به تیرگی گراییده و به گفته ی ناظران سیاسی از زمان پایان جنگ سرد تا کنون هرگز به این سردی نبوده است. واشنگتن بویژه اعلام کرده که روسیه با حمله ی سایبری تلاش کرده بر انتخابات آمریکا تاثیر بگذارد.  بیشتر بخوانید: سخنان ترامپ در مورد ناتو باعث سردرگمی سیاستمداران اروپا شد  اما ترامپ اعلام کرده که در پی مناسبات بهتری با روسیه است. البته هنوز معلوم نیست او پس از ورود به کاخ سفید در قبال اتهاماتی که از طرف دولت اوباما به مسکو وارد شده چگونه رفتار خواهد کرد.  لوکاینف اما در مورد یک نکته اطمینان دارد: «ترامپ قصد ندارد دنیا و روسیه را تغییر دهد. مسکو این رویکرد را مثبت ارزیابی می کند.»جان کری سخنان ترامپ درباره نقد سیاست پناهجوپذیری آنگلا مرکل را بی‌مورد دانسته و گفته این از وظایف یک رئیس‌جمهوری نیست که در امور داخلی کشورهای دیگر دخالت کند. ترامپ سیاست مرکل را اشتباهی فاجعه‌بار خوانده بود.واکنش ها به سخنان جنجالی دونالد ترامپ درباره اروپا همچنان ادامه دارد. ترامپ در مصاحبه با دو روزنامه اروپایی سیاست پناهجوپذیری آنگلا مرکل صدراعظم آلمان را اشتباهی فاجعه بار خوانده بود.  جان کری وزیر امور خارجه کنونی آمریکا در مصاحبه با شبکه سی ان ان، این سخنان ترامپ را بی مورد دانسته و گفته دخالت به این صورت مستقیم در امور داخلی دیگر کشورها از وظایف یک رئیس جمهوری نیست.  وزیر خارجه آمریکا در ادامه سیاست پناهجوپذیری مرکل را مورد ستایش قرار داد و گفت: «من فکر می کنم او (مرکل) در این زمینه به طرز فوق ا لعاده ای شجاعانه عمل کرد.»  بیشتر بخوانید: واکنش مرکل و مقامات دیگر آلمان به سخنان جنجالی ترامپ  فرانسوا اولاند رئیس جمهوری فرانسه نیز نسبت به سخنان ترامپ واکنش نشان داد. او در مراسمی برای سفیر جدید آمریکا در فرانسه در این باره گفت: «اروپا برای آنکه بداند چکار باید بکند به نصیحت از بیرون نیازی ندارد.»  اولاند به طور مستقیم از ترامپ نامی نبرد اما درباره روابط اروپا و آمریکا گفت که این روابط باید بر ارزش هایی مانند احترام، دموکراسی، آزادی، برابری، کرامت انسانی و نیز حمایت دوجانبه در شرایط اضطراری مبتنی باشد.  بیشتر بخوانید: سخنان ترامپ در مورد ناتو باعث سردرگمی سیاستمداران اروپا شد  ترامپ در سخنانش عملکرد ناتو را نیز مورد نقد قرار داده و این پیمان را پدیده ای مهجور و کهنه شده خوانده بود.او همچنین برکسیت را مورد ستایش قرار داده و آن را نتیجه سیاست پناهجوپذیری مرکل دانسته بود.  اولاند در مقابل با دفاع از ناتو گفت منسوخ بودن این پیمان زمانی معلوم می شود که تهدیدهایی اتفاق بیفتند.فردی که به حمله شب سال نو به کلوب شبانه رینا در استانبول متهم است در همین شهر بازداشت شد. او که اصالتا اهل ازبکستان است تابعیت قرقیزستان را داشته و در خانه‌ای در محله اِزِن‌یورت در نزدیکی بوسفر بازداشت شده است.عبدالقدیر م. اصالتا اهل ازبکستان و دارای تابعیت قرقیزستان، دوشنبه شب (۱۶ ژانویه۲۷ دی) در خانه ای در محله اِزِن یورت در نزدیکی تنگه بوسفر در استانبول بازداشت شد. او مظنون اصلی حمله شب سال نو به کلوب شبانه رینا در استانبول است.  به گزارش خبرگزاری های ترکیه این فرد همراه با پسر چهارسا له اش زندگی می کرده است. همراه او چهار مظنون دیگر شامل مردی اهل قرقیزستان و سه زن نیز دستگیر شده اند.  عملیات دستگیری این افراد از سوی پلیس ترکیه و سازمان امنیت این کشور  هدایت و انجام شده است.    پلیس ترکیه پیشتر گفته بود فرد مظنون حمله به کلوب رینا احتمالا اهل آسیای مرکزی است. روزنامه صباح که به دولت ترکیه نزدیک است شب گذشته خبر داد که فرد دستگیرشده ازبک است. همین روزنامه هفته گذشته تابعیت مظنون احتمالی را قرقیزستان اعلام کرده بود اما گفته بود که او اصالتا ازبک است.   بیشتر بخوانید: ترکیه: هویت مهاجم استانبول شناسایی شده است  به گفته منابع امنیتی، مظنون که به نام عبدالقدیر م. شناسایی شده دارای تجربه جنگی بوده و احتمالا در سوریه آموزش دیده است.  خبرگزاری آنادولو گزارش داده که به همراه مظنون اصلی چهار نفر دیگر نیز بازداشت شده اند؛ یک مرد اهل قرقیزستان و سه زن که هویت و تابعیتشان فاش نشده است. عملیات پلیس برای دستگیری مظنونان دیگر همچنان ادامه دارد.  در حمله به کلوب شبانه رینا در شب سال نوی مسیحی در استانبول ۳۹ نفر کشته شدند که ۲۶ نفر آنان خارجی و بیشتر اهل کشورهای عربی بودند. در این حمله یک فرد مسلح با سلاح وارد کلوب شد و مردم را به گلوله بست. دهها تن دیگر بر اثر این حمله زخمی شدند.  دولت اسلامیمسئولیت این حمله را بر عهده گرفته است. این گروه تروریستی در سایت اینترنتی خود اعلام کرد که یک سرباز خلیفه این حمله را انجام داده است.عادل الجبیر، وزیر امور خارجه عربستان سعودی در پاریس گفت که او نسبت به سیاست آینده ایالات متحده آمریکا در ارتباط با سخت‌گیری نسبت به سیاست‌های ایران خوشبین است.عادل الجبیر، وزیر امور خارجه عربستان سعودی، روز دوشنبه (۲۷ دی  ۱۶ ژانویه) اعلام کرد که دولت آینده آمریکا خواهد کوشید نفوذ آمریکا در جهان را بار دیگر برقرار سازد و عربستان با این امر موافق است.  وزیر امور خارجه عربستان سعودی در یک مصاحبه مطبوعاتی در پاریس همچنین از ایالات متحده آمریکا خواست سخت گیری بیشتری نسبت به ایران برقرار کند و این کشور را مهار کرده و مبارزه با جمهوری اسلامی را افزایش دهد.  عربستان برنامه هسته ای ایران را از ابتدا با نگرانی دنبال کرده و آن را محملی برای برهم خوردن توازن قوا به ضرر خود دیده است. توافق برجام در بهار سال  ۲۰۱۵ این نگرانی را تداوم بخشیده است.  عادل الجبیر مذاکرات سوریه در آستانه، پایتخت قزاقستان را مثبت ارزیابی کرد و آن را اقدامی با هدف رسیدن به یک آتش بس در این کشور خواند. او اما هشدار داد که تنش ها همچنان برقرار هستند و تنها در صورتی کاهش می یابند که اقدامات تهاجمی از طرف ایران متوقف شوند.  عادل الجبیر، وزیر امور خارجه عربستان سعودی، همچنین در باره تصمیم بریتانیا به ترک اتحادیه اروپا گفت این اقدام بریتانیا تاثیری بر روابط این کشور با عربستان سعودی نخواهد داشت.  ادامه تنش ها میان عربستان و ایران  روابط پرتنش سال ۲۰۱۶ میان ایران و عربستان در سال ۲۰۱۷ نیز ادامه یافته است. در سال گذشته میلادی روابط  دوکشور قطع شد و جنگ نیابتی ایران و عربستان در منطقه ابعاد تازه ای به خود گرفته است.  بیشتر بخوانید:ایران و عربستان در سال ۲۰۱۶: خصومت شدید، همگرایی محدود  حمله نیروهای نزدیک به حکومت ایران به سفارت و کنسولگری عربستان در روز دوم ژانویه و به آتش  کشیدن این اماکن محملی برای اقدام ریاض برای قطع رابطه با تهران بود. با قطع رابطه دوکشور رفتن حجاج ایرانی به عربستان نیز به طور کلی به حال تعطیل درآمد.  ایران و عربستان در کشورهایی مانند یمن، بحرین، سوریه، عراق و مصر با حمایت از گرو ه ها و گرایش های مخالف هم درگیری مناقشه ای نیابتی شده اند. دست کم در دوکشور از این مجموعه (سوریه و یمن) مناقشات داخلی و کشاکش های منطقه ای به صورت جنگی تمام عیار درآمده است.  در سوریه ایران در کنار رژیم اسد با گروه های کم و بیش متحد با عربستان سعودی می جنگد و در یمن عربستان مشغول جنگ علیه حوثی ها است که ایران حامی اصلی آنها به شمار می رود.انتقاد دونالد ترامپ از مواضع و سیاست‌های ناتو تازگی ندارد. اما این جمله ترامپ که پیمان ناتو اهمیت خود را از دست داده است، واکنش متحدان غربی آمریکا را برانگیخته است.بسیاری از سیاستمداران بلندپایه اروپا خواستار حفظ آرامش شده اند. در راس آن ها، صدراعظم آلمان، آنگلا مرکل. اما انتقادهای ترامپ از سیاست های ناتو و از سیاست پناهندگی دولت مرکل باعث سردرگمی بسیاری در اروپا شده است.  زیگمار گابریل، وزیر اقتصاد و معاون صدراعظم آلمان انتقادهای ترامپ در مورد سیاست پناهجوپذیری دولت آلمان رد کرد و گفت که خطاهای سیاسی آمریکا در خاورمیانه و در بحران سوریه علت اصلی بحران پناهجویی بوده است.  بیشتر بخوانید: واکنش مرکل و آلمان به سخنان جنجالی ترامپ  ناتو نیز تمام تلاش خود را به کار برده است تا برای اظهارات جنجالی اخیر دونالد ترامپ درباره این پیمان، اهمیت فوق العاده ای قائل نشود. سخنگوی دبیرکل ناتو، ینس استولتنبرگ در بروکسل گفته است که به رغم این اظهارات، دبیرکل ناتو مطمئن است که دولت آمریکا به تعهدات خود در برابر ناتو و متحدان غربی اش پایبند خواهد ماند.  گفته می شود که استولتنبرگ و ترامپ درباره تغییر خط مشی ناتو برای مقابله بهتر با خطر تروریسم با یکدیگر گفت وگو و مذاکره کرده اند. استولتنبرگ نیز همچون ترامپ بر این باور است که کشورهای عضو پیمان دفاعی آتلانتیک شمالی، ناتو، باید برای تامین امنیت خود هزینه  بیشتری پرداخت کنند.  اشتاین مایر و ترامپ  وزیرخارجه آلمان، فرانک والتر اشتاین مایر در واکنش به سخنان ترامپ در مصاحبه خود با روزنامه آلمانی بیلد گفته بود که سخنان ترامپ درباره اتحادیه اروپا و ناتو به نگرانی وسیع متحدان غربی آمریکا در سطح اروپا دامن زده است.  اظهارات ترامپ در مورد اتحادیه اروپا و ناتو بر نشست وزیران امورخارجه کشورهای عضو این اتحادیه در بروکسل سایه انداخته است. ترامپ از جمله خروج بریتانیا از اتحادیه اروپا را اقدامی هوشمندانه ارزیابی کرده بود و از فروپاشی اتحادیه اروپا سخن گفته بود.  اشتاین مایر گفته است که سخنان ترامپ در تناقض آشکار با سخنان وزیر دفاع پیشنهادی او، ژنرال جیمز ماتیس قرار دارد. وزیر امور خارجه آلمان گفته است که «ما باید ببینیم که نتایج این سخنان بر سیاست آمریکا چه خواهد بود.»  ناتو و تروریسم  دونالد ترامپ در مورد این موضوع که ناتو اهمیت خود را از دست داده است دو دلیل در مصاحبه خود با روزنامه آلمانی بیلد آورده است. یکی اینکه پیمان دفاعی آتلانتیک شمالی، پیمانی است که در گذشته ای نسبتا دور شکل گرفته است، و دیگر اینکه این پیمان آن گونه که باید و شاید به موضوع تروریسم توجهی نکرده است.  بیشتر بخوانید: انتقاد دوباره ترامپ از سیاست های آلمان در قبال پناهجویان  ترامپ بار دیگر تاکید کرده است که کشورهای اروپایی عضو ناتو برای تامین مالی هزینه های ناتو بودجه ناچیزی در نظر گرفته اند.  رئیس جمهور جدید آمریکا در کارزار انتخاباتی خود نیز بارها گفته بود که آمریکا نمی بایست بار دفاع از امنیت کشورهای دیگر را بر دوش کشد و اگر کشورهای عضو ناتو مایل به دفاع از امنیت خود هستند، باید نقش بیشتری در تامین هزینه های این پیمان ایفا کنند.فشارها بر دولت تونس افزایش یافته و اتحادیه اروپا خواستار آن است که تونس شهروندان تروریست و خطرناک این کشور را که حکم اخراج آنها از اتحادیه اروپا صادر شده، بپذیرد. شهروندان تونسی اما از بازگشت این بزهکاران در هراس‌اند.شهروندان تونس مدت ها پیش از کشتار بازار کریسمس برلین توسط یک تونسی به نام انیس عامری، در تظاهرات متنوع خواستار آن شده بودند که دولت این کشور اجازه ندهد بزهکاران خطرناک این کشور از کشورهای اروپایی به تونس بازگردند.  شهروندان تونس نگران بازگشت بسیاری از جوانان تونسی هستند که از سال ۲۰۱۱ برای پیوستن به صفوف شبکه تروریستی القاعده و سپس جریان تروریستی دولت اسلامی عازم عراق و سوریه شده بودند، و اکنون به تدریج به کشورشان تونس باز می گردند.  دولت تونس شمار شهروندان این کشور که در سال های اخیر در عملیات تروریستی سازمان های افراطی اسلام گرا شرکت کرده اند را حدود سه هزار نفر برآورد کرده است. بیشتر این افراد مردانی جوان هستند که مشخصات شان در اسناد نهادهای این کشور موجود است.  حدود ۸۰۰ نفر از این افراد تاکنون به تونس بازگشته اند. بعضی از این افراد به زندان افتاده اند و بعضی دیگر در حصر خانگی به سر می برند. سازمان ملل متحد اما اعلام کرده که شمار شهروندان تونسی که در عراق و سوریه در خدمت سازمان های افراطی جنگیده اند، بسیار بیش از سه هزار نفر است.  بیشتر بخوانید:تظاهرات تونسی ها علیه بازگشت اسلام گرایان به این کشور  انیس عامری، شهروند تونس، روز دوشنبه (۱۹ دسامبر) در بازارچه کریسمس برلین، با یک کامیون به مردم حاضر در این بازار زد. در این حادثه ۱۲ نفر کشته و ۵۰ نفر زخمی شدند. انیس عامری پیش از این حادثه راننده لهستانی کامیون را کشته بود.  تحقیقات در باره عامری ادامه دارد  در آلمان تحقیقات در باره انیس عامری، عامل ترور بازارچه کریسمس برلین همچنان ادامه دارد. این سوال همچنان مطرح است که او چگونه به رغم تحت تعقیب قرار داشتن موفق شده این حادثه را بوجود آورد. یک کمیسیون قرار است تحقیق در این امر را به پایان برساند.   کمیسیون تحقیق مجلس نمایندگان آلمان بوندس تاگ در نظر دارد با بررسی تمام مدارک و شواهد به دست آمده این عملیات تروریستی را توضیح دهد و نکات مبهم این حادثه را روشن کند.  آنده هان، رئیس این کمیسیون اعلام کرده که او به ویژه علاقمند است این نکته روشن شود که چه عواملی در کار بوده اند که شنود گفت وگوهای تلفنی انیس عامری، دو روز پس از هشدار سازمان های اطلاعاتی مراکش در باره او به پایان رسیده است. رئیس کمیسیون مجلس آلمان خواستار آن است بداند چه کسانی مسئول این اقدام بوده اند.  اداره فدرال پلیس جنایی آلمان () پس از جمع آوری مدارک لازم اعلام کرده است که انیس عامری، عامل ترور بازارچه کریسمس برلین از ماه نوامبر سال ۲۰۱۵ به طور مرتب زیر نظر ماموران بوده است.  گفته می شود گزارشی در وزارت کشور آلمان در تاریخ ۱۹ نوامبر سال ۲۰۱۵ وجود دارد که در آن گفته شده شخصی به نام انیس قصد اجرای یک عملیات تروریستی را دارد. خود انیس عامری یک هفته بعد به یکی از ماموران مخفی جنایی گفته بود که او می تواند بدون دردسر یک کالاشنیکوف تهیه کند.  انیس عامری تا دوم نوامبر سال گذشته میلادی (۲۰۱۶) همچنان زیر نظر ماموران امنیتی آلمان بود. در این روز مدرکی در باره انیس عامری به دست آمده که در آن نوشته شده: «براساس شناختی که در دست است خطری از جانب او تهدید نمی شود.»  انیس عامری در آلمان کارت های شناسایی جعلی متعددی در دست داشته است. او همواره در فروش مواد مخدر فعال بوده و خود نیز مواد مخدر، از جمله کوکائین و اکستازی مصرف می کرده است. عامری که تقاضای پناهندگی اش رد شده بود، در تونس نیز سابقه فروش مواد مخدر را داشته است.در آستانه روز ملی هوای پاک، شهردار تهران از ناوگان حمل و نقل پاک در منطقه ۱۲ رونمایی کرد. تاکسی‌های هیبریدی راه‌حلی جدیدی است که مسئولان برای رفع آلودگی هوا ارائه می‌دهند؛ راه‌حلی که بیشتر به رؤیا می‌ماند تا واقعیت.بعدازظهر روز سه شنبه (۱۷ ژانویه ۲۸ دی) همزمان با هفته هوای پاک ، منطقه ۱۲ شهر تهران میزبان مراسم رونمایی از ناوگان حمل ونقل پاک شهری بود؛ طرحی که هدفش تبدیل این منطقه به عنوان منطقه پاک تا سال ۱۴۰۴ شمسی است. رونمایی از ۲۰۰ تاکسی هیبریدی، ۳۲ دستگاه موتور برقی، اتوبوس های دیزلی با فیلتر جذب دوده و همچنین آماده سازی سه کیلومتر خط ویژه دوچرخه بخشی از این مراسم بود که با حضور محمدباقر قالیباف، شهردار تهران صورت گرفت.  به گفته شهردار منطقه ۱۲ تهران تاکسی های هیبریدی و اتوبوس های برقی که قرار است در این منطقه به حرکت درآیند، با تکنولوژی های روز دنیا بازسازی شده و رسما وارد چرخه حمل و نقل شهری خواهند شد.  منطقه ۱۲ بازار بزرگ و شمار زیادی از مراکز و نهادهای دولتی، وزارتخانه ها و سفارتخانه های کشورهای خارجی را در خود جای داده و یکی از پرترددترین مناطق پایتخت به شمار می رود.  مازیار حسینی، معاون حمل و نقل و ترافیک شهرداری تهران در مراسم رونمایی از ناوگان حمل ونقل پاک سرآغاز تلاش شهرداری برای احیای این منطقه و بازگرداندن آرامش به آن را مربوط به سال ۹۳ دانسته و گفت که برای اجرای هر چه بهتر این طرح و نظارت بر آن حتی شهردار تهران هم خود ساکن این منطقه شده است.  اما آیا ورود خودروهای هیبریدی به سیستم حمل و نقل شهری که از عدم زیرساخت های مناسب و برنامه  ریزی به شدت رنج می برد، در عالم واقعیت دردی دوا خواهد کرد؟  فناوری مدرن برای کاستن از آلودگی هوا  خودروهای هیبریدی که از آنها به عنوان خودروهای سبز یا پاک نیز نام برده می شود، در سالیان گذشته راه خود را در خیابان های کشورهای پیشرفته از جمله آلمان، آمریکا و ژاپن گشوده است.  ساخت خودروی هیبریدی در اصل راه حل عملی خودروسازان برای کاستن از آلودگی هوا و فاصله گرفتن از مشکلات خودروهای بنزینی بوده است. خودروهای هیبریدی برای حرکت از ادغام دو یا چند منبع نیرو استفاده می کنند که دستکم یکی از این منابع قابلیت ذخیره سازی انرژی را داشته باشد.  بنزین و برق تا کنون دو سوخت رایجی بوده اند که در خودروهای هیبریدی به کار رفته اند. البته برخی شرکت های خودروسازی دست به تولید خودروهای هیبریدی از نوع دیزلالکترونیکی هم زده اند.  طبیعی است که در به کارگیری خودروهای هیبریدی مسئله تأمین سوخت نخستین پرسشی است که در ذهن خریدار نقش می بندد.   سوختی که در ایران پیدا نمی شود  سال ۹۲ یک دستگاه اتوبوس هیبریدی وارد ناوگان حمل و نقل شهری تهران شد. مسئولان در آن زمان از سه برابر بودن عمر مفید این اتوبوس ها نسبت به اتوبوس های معمولی و شتاب بیشترشان سخن به میان آوردند. اما کوتاه زمانی بعد مشخص شد که به دلیل تأمین نشدن سوخت مناسب، این اتوبوس عملا نتوانست وارد چرخه حمل و نقل شده و به جابه جایی مسافر بپردازد.  پس از آن بود که رسانه ها گزارش دادند که شهرداری و وزارت نفت بر سر تأمین سوخت مورد نیاز اتوبوس های هیبریدی به توافق رسیده اند و همان زمان بود که بحث استفاده از تاکسی های هیبریدی هم مطرح شد. اما مهمترین مشکل که همان تأمین سوخت گازوئیل مطابق با استاندارد یورو ۵ (بالاترین کیفیت) است، از آن زمان تا کنون به قوت خود باقی است.  بخش احتراقی خودرو های هیبریدی تنها با گازوئیل یورو ۵ کار می کند که این سوخت در ایران تولید نمی شود. برای حرکت نیز این خودروها در راستای کاهش آلودگی هوا باید عمدتا از برق استفاده کنند، که با توجه به نبودن پمپ برق های لازم در تهران احتمالا عمدتا به استفاده از گازوئیل سوق خواهند یافت.  بیشتر بخوانید: دود خودروها خطر زوال عقل (دمانس) را تشدید می کند  افزون بر آن صنعت خودروسازی داخلی نیز سال های طولانی با توانایی تولید خودروهای هیبریدی فاصله دارد و برای استفاده از این نوع خودروها، کشور وابسته به واردات است.  قیمت بالا  در کنار مشکل سوخت محرک، قیمت بالای خودروهای هیبریدی نیز که برای کاربری تاکسی در نظر گرفته شدند، گره کار را پیچیده تر کرده است. قیمت خودروهای هیبریدی به طور متوسط از ۱۵۵ میلیون تومان آغاز می شوند و بسته به مدل، قیمت ها نیز افزایش می یابد.  ابوالفضل قناعتی، عضو کمیسیون عمران و حمل و نقل شورای شهر تهران، سال گذشته در مصاحبه ای با اشاره به هزینه بالای خودروهای هیبریدی گفته بود که این خودروها قطعا با این قیمت مورد استقبال رانندگان تاکسی قرار نمی گیرند. او گفته بود: «یک تاکسی خطی حداکثر کرایه ای که می تواند از مسافر بگیرد ۳ هزار تومان است پس می توان گفت خرید خودروهای هیبریدی با این شرایط برای رانندگان به صرفه نیست.»  جعفر تشکری هاشمی، معاون حمل و نقل و ترافیک شهرداری تهران هم پیشاپیش از بالاتر بودن نرخ کرایه تاکسی های هیبریدی خبر داده و گفته بود: «طبیعتا یک تفاوت جزئی پیش بینی شده چرا که در ناوگان حمل و نقل عمومی به جای تاکسی های ۳۰ میلیون تومانی از تاکسی های ۱۸۰ میلیونی استفاده شده است.»  به گفته قناعتی حتی وعده پرداخت  وام های بالا نیز برای خرید تاکسی های هیبریدی نمی تواند عاملی برای ترغیب به خرید آنان باشد، زیرا رانندگان توان بازپرداخت این وام ها را نخواهند داشت. مسئله هزینه های بالای تعمیر این تاکسی ها، یافتن قطعات یدکی و بیمه آنان نیز مزید بر علت شده اند تا رانندگان استقبالی نسبت به خرید این تاکسی ها از خود نشان ندهند.  شهری بدون هوای پاک  کلان شهر تهران سال هاست که درگیر بیماری بزرگی به نام عدم برنامه ریزی و بی اعتنایی به قوانین شهرسازی است. مسئولان در حالی از ۲۰۰ دستگاه دوچرخه جدید برای تشویق مردم به دوچرخه سواری رونمایی می کنند که حتی عابران پیاده نیز به هنگام راه رفتن در پیاده روهای تهران امنیت ندارند و باید حواس  شان را جمع موتورسوارانی بکنند که بی اعتنا به قوانین به جای خیابان در پیاده رو می رانند.  بیشتر بخوانید: آلودگی هوای تهران؛ سالانه ۵۸۰۰ قربانی، طرح های نارسا، بودجه کم  آلودگی هوا در این کلان شهر سال هاست که قاتل خاموش شهروندان شده است. به گواه آمار رسمی تعداد متوفیان تهرانی در روزهای آلوده افزایش می یابد.  الهه راستگو، عضو کمیسیون اجتماعی و فرهنگی شورای شهر تهران در آستانه روز ملی هوای پاک (۲۹ دی ماه) با اشاره به همین آمار گفته است که آلودگی هوا سومین دلیل مرگ و میر تهرانی هاست و به همین دلیل دیگر نمی توان با به کارگیری سیاست های مقطعی و گذرا نظیر تعطیلی مدارس یا طرح ترافیک یا زوج و فرد کردن به دنبال رفع این معضل بود.  ورود ۲۰۰ دستگاه تاکسی هیبریدی و چند دستگاه اتوبوس  هیبریدی هم به گواه کارشناسان نمی تواند پاسخگوی نیاز شهروندان به ابتدایی ترین نیازشان باشد که تنفس هوایی سالم است؛ آنهم در شهری که حتی یک محله اش هم از هوای پاک برخوردار نیست.چهارمین گزارش وزارت خارجه ایران در باره روند اجرای برجام ضمن شرح دستاوردهای آن، به موانعی مانند عدم شفافیت تبادلات بانکی، تمدید تحریم‌های غیربرجامی و نیز پیامدهای انتخاب ترامپ اشاره می‌کند.وزارت امور خارجه ایران در چهارمین گزارش سه ماهه خود به کمیسیون امنیت ملی و سیاست خارجی مجلس درباره محدودیت هایی که هنوز بر سر مبادلات تجاری و مالی ایران قرار دارد پرداخته و به مشکلات و موانع غیربرجامی اشاره کرده است. مشکلاتی که باعث تداخل تحریم های رفع شده وفق برجام با تحریم های باقی مانده، از جمله تحریم های اولیه آمریکا شده است.   گزارش به بهانههایی مانند توسعه توامندی موشکی و تسلیحاتی، تروریسم و مسائل حقوق بشری در ایران اشاره کرده است که به گفته تدوین کنندگان آن «کماکان یکی از موانع بهره مندی حداکثری ایران از مزایای رفع تحریم های مرتبط هسته ای به شمار می     آید».  در گزارش آمده است که مناسبات بانک ها و موسسات مالی بین المللی فعال در آمریکا برای تداوم فعالیت های خود ملزم به رعایت قوانین و مقررات کنترلی این کشورند و همین نیز مانعی در مقابل آن ها برای ایجاد ارتباطات مالی با موسسات و نهادهای جمهوری اسلامی شده است.  ریسک پولشویی  گزارش وزارت امور خارجه ایران در قسمتی به محدودیت های گروه ویژه اقدام مالی پرداخته است که این نیز از جمله مشکلاتی غیر برجامی است.  ایران، بر اساس این گزارش، از سال ۱۳۸۸ در صدر فهرست کشورهای دارای ریسک بالای پولشویی اعلامی از سوی گروه ویژه اقدام مالی قرار گرفته است.  آن چه جالب توجه است این است که اعمال محدودیت های گروه ویژه اقدام مالی قبل از اجرای تحریم های گسترده بانکی به اجرا درآمده است، اما تا پیش از اجرای برجام، عملا تحت الشعاع تحریم های فراگیر هسته ای قرار گرفته بود و حالا بسیار عینی تر خود را نشان می دهد.  گزارش می گوید که طی سال های تحریم، بسیاری از مقررات و استانداردهای موجود در حوزه مالی و بانکداری بین المللی، دستخوش تغییرات جدی و گسترده ای شد و بدلیل عدم ارتباط سیستم بانکی کشور با نظام مالی بین المللی هماهنگ شدن نظام بانکی ایران با استانداردهای جدید نیاز به زمان دارد و مستلزم انجام اقدامات گسترده ای در حوزه های مختلف است.  بیشتر بخوانید:جنتی: توافق ضد پول شویی یک مصیبت است  انتخاب ترامپ و بلاتکلیفی   برخی از این حوزه ها به نوشته گزارش عبارتند از تغییر و تطبیق قوانین، برگزاری دوره های آموزش برای مدیران و کارشناسان، استفاده از نرم افزارهای جدید در نظامی بانکی و غیره است. به عبارت دیگر، سیستم بانکی ایران نیاز به یک نوسازی جدی دارد که بدون آن نمی تواند مانند گذشته با بانک های جهانی وارد مبادلات پولی شود.  در بخشی از گزارش به تاثیر انتخاب دونالد ترامپ به ریاست جمهوری آمریکا بر اجرای برجام نیز اشاره شده است. گزارش می گوید: «رئیس جمهور جدید آمریکا طی روزهای آتی سکان قوه مجریه در آمریکا را به دست خواهد گرفت و شعارهای تبلیغاتی وی علیه برجام در دوره مبارزات انتخاباتی، به لحاظ روانی بر حرکت برجام تاثیر گذاشته و موجب بروز نوعی بلاتکلیفی و نگرانی در مورد آینده برجام در میان تعدادی از شرکت های خارجیِ متمایل به همکاری اقتصادی با ایران شده است، به گونه ای که برخی از آنها برای برداشتن گام های بیشتر به سمت مراوده اقتصادی با ایران، عملا منتظر اعلام رسمی راهبرد دولت جدید آمریکا در خصوص برجام هستند.»  بیشتر بخوانید: نقض برجام، احتمال تحریم های جدید از سوی آمریکا و کارت بازی ایران  سیاست هایی که به ایران هراسی دامن می زند  گزارش وزارت خارجه به کمیسیون امنیت ملی و سیاست خارجی مجلس به نتایج منفی پروژه ایران هراسیهم  اشاره می کند. پروژه ای که به باور نویسندگان گزارش، تلاش می کند این کشور را خطری برای منطقه و جهان جلوه دهد.  این گزارش هم چنین به تلاش هایی که رقبای منطقه ای ایران کرده اند، اشاره کرده است. تلاش هایی که هدف آن ها ایجاد فشار بر بانک ها و موسساتی است که در صدد از سرگیری همکاری اقتصادی با ایران هستند.  اما گزارش تاثیرات سیاست های مخرب در خود ایران را نیز مسکوت نگذاشته است و می گوید: «متاسفانه برخی رسانه های داخلی نیز از سر ناآگاهی با تزریق ناامیدی به جامعه و بی ثبات و ناامن جلوه دادن شرایط کشور برای حضور و فعالیت سرمایه  گذار خارجی، عملا پروژه ایران هراسی را تقویت و بر غلظت فضای تردیدآمیز مراوده اقتصادی با ایران می افزایند. این رسانه ها، اخبار و گزارش های خود در ارتباط برجام را به  گونه ای منعکس و تحلیل (و بعضا تحریف) می کنند که عملا مضمون و مفهوم باقی ماندن ساختار تحریم ها را به طرف های تجاری ایران القاء کرده و فضای مراوده اقتصادی با ایران را به شکلی ترسیم می کنند که گویی هر کسی قصد همکاری تجاری و مالی با ایران را داشته باشد، باید منتظر تنبیه و مجازات آمریکا در آینده باشد.»  در گزارش آمده است که نمونه های فراوانی در این زمینه وجود دارد که در صورت لزوم و علاقه نمایندگان مجلس می تواند آن ها را ارائه کند.  وضعیت سیستم بانکی و مالی ایران و شبهات فراوان در باره پولشویی و کمک به تروریسم از طریق این سیستم عنوان شده، همان طور که در گزارش هم آمده است، یکی از موانع عمده در برابر سرمایه گذاری های خارجی است. دولت برای حل این مشکل از مدت ها قبل و در دوران پیش و پس از برجام، پیوستن ایران به گروه کاری برای اقدامات مالی علیه پولشویی را در دستور کار قرار داده است. اجرای کامل برجام هم حتی در صورتی که آمریکا محدودیت های بیشتری به ایران تحمیل نکند، بیش از پیش با شفافیت در نظام مالی و بانکی ایران و مقابله آن با پولشویی گره خورده است.  با این حال اصولگرایان مخالف برجام نگران پیوستن ایران به کنوانسیون های مربوط به مبارزه با تروریسم و پولشویی هستند و تا به حال از هیچ سر و صدایی در تبلیغ علیه آن کوتاهی نکرده اند.  حسن روحانی: مذاکره مجدد درباره برجام بی معنا است  با نزدیک شدن روزی که ترامپ رسما بر صندلی ریاست جمهوری آمریکا بنشیند و سکان سیاست این کشور را در دست گیرد، ابهامات درباره ادامه اجرای برجام و مناسبات اقتصادی و تجاری ایران با غرب نیز افزایش می یابد. ابهاماتی که پیش از روی کار آمدن ترامپ آغاز شد، و با آمدن او احتمالا تشدید می شود.  این آینده مبهم در سوال خبرنگار بلومبرگ از حسن روحانی، رئیس جمهوری ایران، در مصاحبه روز سه شنبه (۲۸ دی۱۷ ژانویه) نیز بازتاب یافت. خبرنگار از او پرسید، اگر ترامپ تصمیم بگیرد درباره برجام مجددا مذاکره کند واکنش شما چیست؟  حسن روحانی تاکید کرد که مذاکره ی مجدد اصلا معنا ندارد زیرا این مذاکره از سال ها پیش آغاز شد و به بر سر بند بند توافق بحث شد. او بر این امر تاکید کرد که برجام سندی بین المللی است و نه یک توافق دوجانبه.    این سخنی است که از اعضای وزارت امور خارجه ایران و تیم مذاکره کننده آن زمان نیز به کرات شنیده شده است. اما این که آیا واقعیت مناسبات سیاسی و اقتصادی ایران با جهان پیرامون و دنیای غرب تضمین برجام است یا تاکید حرفی بر آن، پرسشی است که مسئولان جمهوری اسلامی در پاسخ به آن اتفاق نظر ندارند.  اما مشکلات ایران با شرکت های بین المللی هیچگاه تنها به برنامه هسته ای ایران ختم نمی شدند که حالا حتی اگر برجام جان سالم بدر برد، از ایران بازاری مطمئن برای سرمایه های خارجی بسازد. این مشکلات با نقض برجام تنها پیچید ه تر خواهند شد.  بیشتر بخوانید: کشمکش های سیاسی ایران و آمریکا بر سر برجامیکی از مشاوران اکبر هاشمی رفسنجانی در مجمع تشخیص مصلحت گفت که دفاتر برخی از مشاوران مرکز تحقیقات استراتژیک این مجمع پلمپ شده‌اند.مرتضی الویری از مشاوران اکبر هاشمی رفسنجانی در مجمع تشخیص مصلحت نظام به خبرگزاری ایلنا گفت است که دفتر برخی از مشاوران هاشمی رفسنجانی در مرکز تحقیقات استراتژیک این مجمع پلمپ شده اما دلیل آن اعلام نشده است.  به گفته ی الویری: «دو روز قبل تلفنی موضوع پلمپ دفتر را اطلاع دادند و روز گذشته گفتند موقتا جایگزینی برای دفتر در مکانی دیگر در نظر گرفته می شود؛ اما امروز گفتند این جایگزین مشخص نشده و به بنده اعلام شد تا شنبه و تا مشخص شدن وضعیت صبر کنم.»  الویری در گفت وگو با خبرنگار ایلنا افزود: «مشاوران هاشمی در همه حوزه ها دفاترشان در مرکز تحقیقات استراتژیک مجمع تشخیص مصلحت نظام پلمپ شده است.»  بیشتر بخوانید: مرگ هاشمی و موازنه نیروها در انتخابات ۹۶  محمود علیزاده طباطبایی، وکیل مدافع شماری از اصلاح طلبان روز دوشنبه ۲۷ دی (۱۶ ژانویه) به ایرنا گفته است: «این اقدام قضایی نبوده و از طرف مجموعه اداری مجمع تشخیص مصلحت نظام انجام شده است.»  به گزارش سایت فرارو، دفتر یاسر هاشمی، علی محمد بشارتی، مرتضی الویری، حجت الاسلام عباسی فرد، نوری شاهرودی، لطفی، رستگاری، یونسی و مرادی که از مشاوران رییس مجمع تشخیص مصلحت نظام بوده اند، در طبقه هشتم ساختمان مرکز تحقیقات استراتژیک مجمع پلمپ شده است.بنا بر نتایج یک بررسی، بسیاری از مطالب پرخواننده منتشر شده درباره آنگلا مرکل را خبرهای جعلی تشکیل می‌دهند. در بیشتر این مطالب به سیاست‌های صدراعظم آلمان در ارتباط با پناهجویان پرداخته شده است.کاربران به کدام یک از اخبار منتشر شده در فیسبوک درباره آنگلا مرکل، صدراعظم آلمان بیش از همه واکنش نشان می دهند یا لایک می کنند؟ پاسخ این پرسش، اخبار انتقادی و دروغین یا مطالبی با تیترها گمراه کننده است. این نتیجه بررسی های شرکت رسانه ای خبری بازفید () است.  شبکه آمریکایی بازفید با استفاده از ابزاری به نام   شمار زیادی از مطالب منتشر شده درباره مرکل را بررسی کرده است. این ابزار جستجوی اینترنتی کلیدواژه ها، آدرس های اینترنتی، زمان انتشار، زبان و برد هر مطلب در شبکه های اجتماعی را ممکن می سازد.   در میان پربیننده ترین مطالب درباره مرکل، تیترهایی مانند آیا مرکل با یکی از تروریست های بروکسل سلفی گرفته است؟، مرکل دیوانه است یا خبرنگار شبکه زد ده اف اعتراف کرد: مرکل تصمیم می گیرد ما چه پخش کنیم به چشم می خورند.  اخبار جعلی نه فقط به آلمانی  بسیاری از مطالب مربوط به آنگلا مرکل به زبان انگلیسی نیز جعلی  اند. منابع مطالب و اخبار جعلی که در فیسبوک منتشر شده اند سایت هایی چون . و . هستند که تنها حدود ۲ سال از راه اندازی آنها می گذرد.  خبر جعلی سلفی مرکل با یکی از تروریست های بروکسل بیش از ۳۲ هزار واکنش کاربری یا همان اینتراکشن (لایک، به اشتراک گذاشتن، نظر دادن) تولید کرده است. این در حالی است که مطلب اصلی و حقیقی که در واقع درباره سلفی آنگلا مرکل با یک پناه جو بود و نخستین بار در دویچه وله منتشر شد، تنها ۱۳ هزار واکنش کاربری در فیسبوک داشت.  اکسپرس و میل آنلاین دو رسانه  زرد بریتانیا از جمله سایت های خبررسانی اینترنتی و منتقد صدراعظم آلمان با بالاترین برد هستند. ۱۶ مطلب از ۵۰ مطلب پربیننده درباره مرکل که درسال ۲۰۱۶ میلادی در فیسبوک هم انتشار یافتند در یکی از این دو رسانه تهیه و تولید شده بودند. به طور کلی در اکثر این مطالب به سیاست های پناهجوپذیری مرکل و موضع او در برابر اسلام پرداخته شده است.  زنگ خطر   بازفید در بررسی های خود به این موضوع که چند نفر از مخاطبان مطالب را خوانده اند و این که واکنش آن ها به مطالب مثبت یا منفی بوده، نپرداخته است. شاخص تعیین کننده در این تحقیق شمار واکنش ها در شبکه اجتماعی فیسبوک بوده است.  البته در میان ۵۰ مطلب اول، لیست تهیه شده توسط بازفید تنها نام سایت های جعلی و سایت های نزدیک به حزب راست افراطی آلترناتیو برای آلمان یا  دیده نمی شود، بلکه رسانه های معتبر هم به چشم می خورند.  با این حال نتایج این بررسی زنگ خطری است، زیرا تایم لاین فیسبوک برای بسیاری از کاربران فضای مجازی، منبعی است که از طریق آن سراغ اخبار و اطلاعات می روند.نخست‌وزیر بریتانیا می‌خواهد برای خروج کشورش از اتحادیه اروپا مرزبندی‌های روشنی داشته باشد. او گفته است که برکسیت به معنای پایان قطعی عضویت در اتحادیه اروپا و خروج کامل از بازار واحد اروپاست.نخست وزیر بریتانیا در سخنرانی امروز خود (سه شنبه، ۱۷ ژانویه ۲۸ دی) روند خروج کشورش از اتحادیه اروپا را تشریح کرد. ترزا می تأکید کرد که برکسیت به معنای پایان قطعی عضویت بریتانیا در اتحادیه اروپا و طبق برنامه ی او، به معنای خروج کامل این کشور از بازار واحد اروپا خواهد بود.  نخست وزیر محافظه کار بریتانیا هم زمان تصریح کرد که پس از رسیدن به توافق با کشورهای عضو اتحادیه اروپا بر سر قرارداد خروج بریتانیا از این اتحادیه، توافق حاصل شده را به رأی هر دو مجلس بریتانیا خواهد گذاشت.  طبق طرح ترزا می، خروج بریتانیا از اتحادیه اروپا (برکسیت) بایستی چند مرحله ای باشد. او اما هم زمان می خواهد از یک مرحله ی گذار نامحدود پرهیز کند. نخست وزیر بریتانیا گفت: «آنچه پیشنهاد می کنم به معنای عضویت در بازار واحد اروپا نیست».  به گفته ی ترزا می، او نمی خواهد که بریتانیا به بخش هایی از عضویت در اتحادیه اروپا بچسبد و عضو نصفه نیمه آن باشد.  نخست وزیر بریتانیا در عین حال تصریح کرد که خروج کشورش از اتحادیه اروپا به معنای خروج از اروپا نیست. او هم زمان ضمن تأکید بر اینکه بریتانیا خواهان انحلال اتحادیه اروپا نیست، افزود که موفقیت اتحادیه اروپا در راستای منافع ملی بریتانیاست.  مردم بریتانیا در ماه ژوئن سال گذشته میلادی (۲۰۱۶) در جریان یک همه پرسی، رأی به برکسیت دادند.  ترزا می در نظر دارد تا پایان ماه مه سال جاری خروج رسمی بریتانیا از اتحادیه اروپا را اعلام کند. سپس مذاکرات دو ساله بر سر چگونگی خروج رسمی بریتانیا از اتحادیه اروپا آغاز خواهد شد و تا آن زمان بریتانیا عضو اتحادیه اروپا باقی خواهد ماند.سوتلانا الکسیویچ، برنده جایزه ادبی نوبل، از انجمن پن شعبه روسیه استعفا داد. او شکوه می‌کند که در این انجمن دیگر آزادی بیان وجود ندارد. او اوضاع کنونی را به زمان شوروی سابق تشبیه می‌کند.سوتلانا الکسیویچ، برنده جایزه ادبیات نوبل در سال ۲۰۱۵، به اعتراض شعبه روسی انجمن بین المللی پن را ترک کرده است.  خانم نویسنده بلاروسی در نوشته ای گفته است مایل نیست عضو انجمنی باشد که چکمه ارباب قدرت را لیس می زند.  از آن سو انجمن پن روسیه در اطلاعیه ای می گوید که خانم الکسیویچ، که آثار خود را به زبان روسی می نویسد، هیچگاه عضو آن انجمن نبوده است.  خانم نویسنده ۶۸ ساله این گفته را مضحک خوانده است. او که در خانه ییلاقی خود در ۳۰ کیلومتری مینسک اقامت دارد، به پرسش های اشپیگل آنلاین پاسخ داده است.  او استعفای خود از انجمن پن را چنین استدلال می کند: «پن روسیه به هدفی که به خاطر آن تأسیس شده، یعنی آزادی کلام و بیان پای بند نیست».  او می افزاید: «در زمان پرسترویکا ما اهل قلم به این انجمن افتخار می کردیم اما حالا به خاطر عملکرد آن شرم داریم. در انجمن پن، مانند تمام عرصه های جامعه روسیه، دودستگی وجود دارد. انجمن پن متاسفانه به اردوی تاریکی تعلق گرفته است».  او اردوی تاریکی را چنین توصیف می کند: «میهن پرستان و هواداران قدرت مرکزی. آنها از آنچه در شرق اوکراین می گذرد، حمایت می کنند؛ آنها تجاوز روسیه به کریمه و عملیات نظامی آن را در سوریه تأیید می کنند. آنها به طور کامل پشت سر پوتین هستند».  به گفته این نویسنده که با کتاب های افشاگرانه اش به شهرت رسید: نبرد داخلی در پن روسیه از دو سال پیش شروع شده، یعنی زمانی که او در نامه ای نوشته است که انجمن پن امروزه مثل زمان استالین چکمه قدرت را لیس می زند.  بیشتر بخوانید: اهدای جایزه نوبل ادبی به سوتلانا آلکسیویچ  خانم الکسیویچ معتقد است که اوضاع فرهنگی کنونی بی نهایت به زمان استالین شباهت دارد و کسانی امور فرهنگی را به دست گرفته اند، که به سبک اتحاد شوروی (سابق) از نویسنده اطاعت می طلبند و هرگونه اندیشه انتقادی را رد می کنند.  او درباره رابطه نزدیک ولادیمیر پوتین با دونالد ترامپ، رئیس جمهور آینده امریکا می گوید: «ترس و نگرانی همه جا به چشم می خورد: هم در امریکا و هم در اروپا. انتخاب ترامپ جهان را در برابر یک آزمایش دشوار قرار داده است. من امید فراوان دارم که مردم امریکا از ارزش های دموکراتیک خود دفاع کنند و آنها را به سادگی از دست ندهند».هتلی سه‌طبقه در مرکز ایتالیا زیر بهمن مدفون شده و ۳۰ تن از مسافران و کارکنان آن به دام افتاده‌اند. بسیاری دیگر در ترس از مرگ به سر می‌برند. این بهمن پس از چهار زلزله پی‌در پی که روز چهارشنبه به وقوع پیوست، فرو ریخت.سحرگاه روز پنج شنبه ۱۹ ژانویه (۳۰ دی) فرو ریختن یک بهمن در منطقه فاریندولا در مرکز ایتالیا، هتل سه طبقه ریگو پیانو را در خود فرو برد. ۳۰ تن از ساکنان و کارمندان این هتل در زیر بهمن مدفون شده اند و عملیات برای نجات آنها ادامه دارد.  این هتل در ارتفاع ۱۲۰۰ متری از سطح دریا و در منطقه مخصوص اسکی قرار دارد. به گفته مقامات مسئول ایتالیا نیروهای نجات تا کنون توانسته اند دو نفر را که در یک خودرو بیرون هتل زیر بهمن مانده بودند نجات دهند اما تعداد کشته شدگان مشخص نیست.   بهمن پس از چهار زلزله پی در پی رخ داد که روز چهارشنبه به وقوع پیوست و در اثر آن یک نفر کشته و یک نفر مفقود شده است. شدت این زلزله ها حدود ۵ ریشتر اعلام شده است.  پس از وقوع این زلزله ها هزاران خانه در شهر آبروتسو و بیش از ۳۰ هزار خانه در استان مارچه تخلیه شده اند. این زلزله ها هم زمان شده با بارش برف و بورانی که ۲۴ ساعت بدون وقفه ادامه دارد و همین مسئله عملیات نجات را با مشکل روبرو کرده است.ساختمان پلاسکوکه از صبح پنجشنبه دچار حریق گسترده شده بود، کاملا فرو ریخت. احتمالا اتصال کابل برق و یا روشن بودن اجاق پیک‌نیک علت اولیه آتش‌سوزی بوده است. چند تن از زیر آوارماندگان پیامک به بیرون ارسال کرده‌اند.خبرهای تکمیلی:  ; وبسایت عصر ایران به نقل از رئیس کمیته عمران شورای شهر تهران نوشته است: «یک یا دو نفر از محبوس شدگان با ارسال پیامک به نیروهای امدادی اعلام کرده اند که در موتورخانه ساختمان پلاسکو در جان پناهی محبوس شده اند».  ; تصاویر منتشرشده حضور نیروهای ارتش در محل حادثه را نشان می دهند.  ; در پی انتشار اخباری مبنی بر انفجار گاز در ساختمان پلاسکو، شرکت ملی گاز ایران اعلام کرد که ساختمان پلاسکو به گاز استان تهران وصل نبوده است. بر این اساس، گاز ساختمان های اطراف قطع شده است.  ; اسحاق جهانگیری، معاون اول رئیس جمهور، حسین هاشمی، استاندار تهران، و حسن قاضی زاده هاشمی، وزیر بهداشت در محل حاضر شدند.  ; قاضی زاده به شبکه خبر گفت: بیمارستان های اطراف به حالت آماده باش درآمده اند. از ۲۳ مصدومی که به بیمارستان ها منتقل شده اند، حال یک نفر وخیم است. مجروحان از مأموران آتش نشانی و مردم عادی بوده اند.  ; شهردار تهران در گفت وگو با شبکه خبر گفت: «به دلیل وقوع آتش سوزی در ساعات اولیه صبح جمعیت زیادی در ساختمان نبوده اند؛ حاضران پیش از تخریب ساختمان هم به بیرون منتقل شده بودند.» به گفته ی محمدباقر قالیباف، در حال حاضر بین ۲۰ تا ۲۵ نفر از مأموران آتش نشانی زیر آوار گرفتار هستند و تلاش برای نجات آنها در جریان است.  ; حسن روحانی، رئیس جمهوری اسلامی ایران، در دستوری به وزیر کشور، ضمن ابراز تأسف از حادثه رخ داده، تصریح کرد: «مقتضی است در اسرع وقت،  علل حادثه و مسئولیت حادثه بررسی و گزارش شود و نسبت به رسیدگی به مجروحان و جبران خسارات آسیب دیدگان توسط نهادهای مسئول اقدام فوری صورت پذیرد».  ; محسن نسج همدانی، معاون امنیتی و انتظامی استاندار تهران، با تکیه بر گزارش های اولیه آتش نشانان، اتصال کابل برق و یا روشن بودن اجاق پیک نیک را علت اولیه حادثه دانسته است. او امنیتی بودن آتش سوزی ساختمان پلاسکو را رد کرده است.  ; به گفته ی نسج همدانی، همزمان با آتش سوزی ساختمان پلاسکو و پیش از تخریب آن، سفارتخانه های اطراف (آلمان، انگلیس و ترکیه) به درخواست مقامات تخلیه شده اند.  ; بنا بر گزارش ها، در مراحل پایانی اطفای حریق ساختمان پلاسکو چند انفجار رخ داده و ساختمان تخریب شده است. خبرگزاری میزان، وابسته به قوه قضائیه، به نقل از ابوالفضل قناعتی، عضو هیئت رئیسه شورایی شهر تهران، نوشته است: «یک تانکر گازوئیل در محل ساختمان وجود داشته که انفجار این تانکر نیز سبب افزایش شدت آتش بوده است.»  حرارت بالا و ایمنی کم ساختمان از عوامل مؤثر در تخریب آن عنوان شده اند.  ; گفته می شود مراحل امدادرسانی و تأمین امنیت محل تا دو روز طول بکشد.  ; محمدباقر قالیباف، شهردار تهران، برای نظارت بر روند کار در محل حاضر شده است.  ; منابع خبری از مجروح شدن حدود ۷۰ نفر گزارش می دهند که به نوشته ی خبرگزاری دانشجویان ایران (ایسنا) بیشتر آنها امدادرسانان آتش نشانی هستند. از آمار کشته شدگان احتمالی خبری منتشر نشده است. ایسنا به نقل از پیرحسین کولیوند، سرپرست اورژانس کشور نوشته که گروهی از مأموران آتش نشانی هم به دلیل ریزش ساختمان در محل گرفتار شده اند.  ; تیم های امداد و نجات، آواربرداری و سگ های زنده یاب در محل هستند.    پیشینه خبر:  اندکی پیش از ساعت هشت صبح پنجشنبه (۱۹ ژانویه ۳۰ دی) ساختمان پلاسکو در چهارراه استانبول تهران (تقاطع جمهوریفردوسی) دچار آتش سوزی شد. آتش سوزی گسترده ای که گفته می شد تا ۹۰ درصد مهار شده، در نهایت ساختمان را در هم شکست. این ساختمان ظاهرا به صورت عمودی ویران شده و آوار در محل ساختمان فرو ریخته است. به گزارش شبکه خبر تلویزیون ایران، علاوه بر مأموران آتش نشانی که در طبقات مختلف مشغول به کار بوده اند، کارکنان و همچنین جمعی از کسبه که نگران دارایی خود بوده اند، هم در ساختمان حضور داشته اند.  علت آتش سوزی هنوز مشخص نیست؛ تا کنون خبر دقیقی هم از تلفات احتمالی این آتش سوزی منتشر نشده است.  خبرگزاری دانشجویان ایران (ایسنا) به نقل از جلال ملکی، سخنگوی سازمان آتش نشانی و خدمات ایمنی تهران نوشته بود که آتش سوزی در ساعت ۷ و ۵۹ دقیقه به سامانه ۱۲۵ گزارش شده است.  شدت آتش سوزی به حدی بوده که از ۱۰ ایستگاه آتش نشانی اطراف مأمور و تجهیزات به عمل اعزام شده و شماری از ایستگاه ها نیز به حالت آماده باش درآمدند. در تصاویر اولیه دود سیاه و غلیظی در طبقه های بالایی ساختمان دیده می شد. آتش سوزی از قرار معلوم در طبقات هشتم یا نهم آغاز شده و تا طبقه پانزدهم این ساختمان سرایت کرده بود.  این آتش سوزی موجب اعمال محدودیت های ترافیکی در چهارراه استانبول، خیابان جمهوری و خیابان سعدی شده است.  جلال ملکی حدود ۲ ساعت پس از آغاز آتش سوزی به ایسنا گفته است که حدود ۹۰ درصد از آتش مهار شده و مأموران در حال لکه گیری و تخلیه دود هستند.  ساختمان اداریتجاری پلاسکو عموما محل تولید و توزیع پوشاک بود. این ساختمان ۱۷ طبقه نخستین ساختمان بلندمرتبه خصوصی در ایران بود که در سال ۱۳۴۱ به دست خانواده ی یهودی مذهب القانیان ساخته شد. حبیب القانیان، صنعتگر و صاحب ساختمان که بعدها ساختمان آلومینیوم در تهران را هم ساخت، پس از انقلاب ۱۳۵۷ به حکم صادق خلخالی، حاکم شرع دادگاه های انقلاب اعدام شد. ساختمان ها هم مصادره شدند.  حبیب القانیان اولین تاجر شاخته شده و اولین یهودی ای بود که پس از پیروزی انقلاب ۵۷ اعدام شد. شهرزاد القانیان، نوه ی حبیب القانیان، سال ۲۰۱۵ در روزنامه واشینگتن پست نوشت که پدر بزرگش در دادگاهی ۲۰ دقیقه ای و بدون دسترسی به وکیل مدافع محاکمه شده و به اتهام جاسوسی برای صهیونیست ها حکم اعدام گرفته است.  حبیب القانیان، متولد ۲۳ فروردین ۱۲۹۱ در محله عودلاجان تهران، از جمله پایه گذار صنعت پلاستیک در ایران شناخته می شود. او در سال ۱۳۳۸ به ریاست انجمن کلیمیان ایران برگزیده شد و حدود دو دهه (تا انقلاب ۵۷) در این سمت باقی ماند.  نوه القانیان همچنین از حساسیت روحانیت شیعه به موفقیت های یهودیان در ایران نوشته است. بر این اساس، پس از ساخت ساختمان پلاسکو، آیت الله محمود طالقانی اعلام کرده که بلندترین ساختمان ایران (در آن زمان) به دست یک یهودی ساخته شده است.حسین میردامادی نامه‌ای به خواهرزاده خود علی خامنه‌ای، رهبر جمهوری اسلامی، نوشته است. او از خامنه‌ای خواسته تا به دادگاه‌ها دستور دهد از صدور احکام خشن بپرهیزند. او همچنین خواهان رفع حصر و آزادی زندانیان سیاسی شده است.حسین میردامادی، استاد بازنشسته رشته الهیات دانشگاه فردوسی مشهد و دایی آیت الله خامنه ای، در نامه ای سرگشاده خطاب به او از رهبر جمهوری اسلامی خواسته تا شیرازه امور از هم گسسته نشده رویه خود را تغییر دهد.  به گزارش سایت کلمه، میردامادی نامه خود را با اشاره به مرگ هاشمی رفسنجانی و رویه رهبر در مقابل او آغاز کرده و به مواردی اشاره کرده که رفسنجانی باعث ارتقای خامنه ای در نظام جمهوری اسلامی شده است از جمله: فراخواندن خامنه ای از مشهد به تهران و وارد کردن او به شورای انقلاب، پیشنهاد امام جمعه شدن او، و نیز تلاش برای رهبر شدن او.  میردامادی در نهایت نوشته است: «ولی با این همه شاهد رفتار بی مهر و حذف آقای هاشمی از سوی نظام و رهبری بوده ایم که اوج آن در ردصلاحیت آقای هاشمی بود، ردصلاحیتی که بدون دخالت و یا دست کم سکوت رهبر ممکن نبود.»  او سپس رفتارهای خامنه ای در قبال رفسنجانی را برشمرده است: «حذف از امامت جمعه، کنارگذاشتن از ریاستِ خبرگان، ردصلاحیت در کاندیداتوری ریاست جمهوری سال ۹۲ که قطعا همه این موارد بدون اذن، اجازه و مشورت با رهبری و یا دست کم سکوت او صورت نگرفته است.»  ادامه دشمنی با رفسنجانی حتی پس از مرگ او  میردامادی به رفتارهای خامنه ای پس از مرگ رفسنجانی نیز انتقاد کرده و نوشته است: «بر آگاهان پوشیده نیست که مراتب علمی و تحصیلات حوزوی آقای هاشمی رفسنجانی بر آقای خامنه ای تفوق داشته (و یا دست کم مساوی بوده است)، و عنوان آیت اللهی آقای هاشمی محرز بوده است (نشان به آن نشان که برخی از مراجع تقلید نزدیک به حکومت هم در پیام تسلیت از هاشمی به عنوان آیت الله یاد کردند)، با این حال می بینیم در بیانیه تسلیت رهبری از عنوان متضمّن تخفیفی مثل حجت الاسلام استفاده می شود که امروزه بر هر روحانی ساده منبر ی و هر طلبه شرح لمعه خوانی هم تواند که اطلاق شود.»  در جریان خواندن نماز میت بر پیکر هاشمی رفسنجانی از سوی خامنه ای موردی پیش آمد که مورد توجه بسیاری از رسانه ها قرار گرفت. خامنه ای از خواندن یک جمله با این مضمون در نماز خودداری کرد:  ما جز خوبی از وی سراغ نداریم.  بیشتر بخوانید: منتظری به خامنه ای: حقوق خالقی و مردم اصفهان را بازگردانید  میردامادی در این باره نوشته است: «دیدیم که حتی از قرائت این دعا هم برای درگذشته دریغ شد، گویا به خیر کثیر درگذشته هم اعتقادی نداشته اند، چنان که معاون فرهنگی قوه قضائیه هم، به خیال دفاع از رهبری افشای سرّ آشکار کرده و گفت که چون رهبری به خیر هاشمی اعتقاد نداشت، اگر این دعا را می خواند، کذب گفته بود!»  دایی رهبر جمهوری اسلامی سپس به مواردی اشاره کرده که به ظن او دلایل اختلاف و دشمنی خامنه ای با رفسنجانی هستند از جمله آخرین نماز جمعه رفسنجانی در سال ۸۸ که در آن خواستار آزادی زندانیان سیاسی و روزنامه نگاران شد و یا درخواست او برای رفع حصر از موسوی، کروبی و رهنورد.  میردامادی البته در دلایل اختلاف رهبر با رفسنجانی به نکات دیگری هم اشاره کرده است از جمله پیشنهاد محدود شدن دوره رهبری (مثلا ده ساله شدن آن) و شورایی شدن رهبری از سوی رفسنجانی یا مخالفت هاشمی با کلمۀ مطلقه  در ولایت فقیه.  انتقاد از حذف خاتمی  حسین میردامادی در بخش دیگری از نامه خود به حذف محمد خاتمی، رئیس جمهوری پیشین ایران، از صحنه عمومی اشاره کرده و آن را ادامه برخوردهای حذفی خامنه ای دانسته است.  او با اشاره به مشی خاتمی و اینکه او همواره رفتاری توام با احترام با رهبری داشته، پرسیده که چرا او ممنوع التصویر و ممنوع الخروج شده و حتی اجازه شرکت در مراسم تشییع هاشمی رفسنجانی به او داده نشد.  بیشتر بخوانید: نامه شش نماینده سابق مجلس به خامنه ای برای رفع حصر یا محاکمه  میردامادی در این باره نوشته است: «از قرار مسموع، حتی وقتی حاج سید حسن آقای خمینی واسطه می شود که اجازه بدهند هنگام دفن در مرقد امام اجازه حضور آقای خاتمی داده شود، باز هم از بیت رهبری مانع می شوند. این از آن موقعیت های تراژیک و تناقض آلودی است که از یک سو به قولی یضحک به الثکلی (مادربچه مرده خند ه  اش می گیرد) و از سوی دیگر باید بر آن خون گریست.»  درخواست برای آزادی زندانیان و رفع حصر  میردامادی در پایان نامه اش خطاب به خواهرزاده خود، رهبر جمهوری اسلامی، خواهان رفع حصر از موسوی، کروبی و رهنورد شده است. او که فرزندش سراج میردامادی پس از بازگشتن به ایران دستگیر شد و مدتها در زندان بود همچنین خواهان آزادی زندانیان سیاسی شده و از خامنه ای خواسته دستور آزادی مادران زندانی را نیز صادر کند.  این استاد بازنشسته الهیات همچنین از خامنه ای خواسته تا با استفاده از حکم حکومتی به کلیه دادگاه ها دستور دهد تا از صدور احکام خشن و بر خلاف رضای خدا ، مانند حکم ۲۰ سال زندان برای آقای شیخ احمد منتظری خودداری کنند.  حسین میردامادی در پایان نامه اش خطاب به خامنه ای نوشته است: «آسید علی آقای عزیز! تا دیرتر از این نشده و دوران شما پایان نیافته و شیرازه امور به کل از هم نپاشیده و مُلک و ملت از دست نرفته، مشی خود را تغییر دهید و این ناهنجاری ها را جبران کنید.»وزیر خارجه ایران در نشست داووس گفت که چرا ایران و عربستان نباید بتوانند با یکدیگر برای حل بحران یمن و سوریه همکاری کنند. او در این رابطه به همکاری موفق دو کشور در حل بن‌بست ریاست جمهوری لبنان اشاره کرده است.محمدجواد ظریف، وزیر خارجه ایران روز چهارشنبه (۲۹ دی  ۱۸ ژانویه) در سخنرانی خود در مجمع جهانی اقتصاد در داووس گفت: «دلیلی نمی بینم که ایران و عربستان نسبت به یکدیگر سیاستی خصمانه داشته باشند. ما به واقع می توانیم برای پایان دادن به شرایط اسفبار مردم یمن و سوریه و بحرین و دیگر نقاط منطقه با یکدیگر کار کنیم.»  او با اشاره به همکاری موفق ایران و عربستان در حل بن بست ریاست جمهوری لبنان گفت که دو کشور توانستند نقطه پایانی بر مانع تراشی در روند انتخاب ریاست جمهوری لبنان بگذارند.  بیشتر بخوانید: میشل عون رئیس جمهور لبنان شد  پارلمان لبنان پس از دو سال و نیم کشمکش برای دستیابی به توافق در راستای انتخاب نامزدی جدید برای پست ریاست جمهوری سرانجام روز ۳۱ اکتبر ۲۰۱۶ ژنرال پیشین ارتش، میشل عون را به این سمت برگزید. عون ۱۵ سال در تبعید به سر می برد. لبنان از ماه مه ۲۰۱۴ فاقد رئیس جمهور بود. انتخاب رئیس جمهور نخستین گام برای حل مشکلات بی شمار سیاسی و اجتماعی در لبنان تلقی می شود.  این کمشکش بدون توافق ایران و عربستان میسر نمی شد. دو جریان سیاسی رقیب در لبنان نقش تعیین کننده در تحولات این کشور دارند. یکی ائتلاف ۱۴ مارس که از مسلمانان سنی مذهب تشکیل می شود. این ائتلاف از پشتیبانی آمریکا و عربستان سعودی برخوردار است و ائتلاف ۸ مارس که در آن شیعیان حزب الله به همراه مسیحیان و چند نیروی دیگر گرد هم آمده اند و از سوی ایران و سوریه حمایت می شوند.  دلایل تیرگی مناسبات ایران و عربستان  روابط تهران و ریاض که در سال های اخیر به شدت تیره شده از سال گذشته به مراسم حج نیز کشیده شد. مرگ شماری از زائران ایران در حادثه منا و حمله به سفارت و کنسولگری عربستان در تهران و مشهد این وضعیت را پیچیده تر کرد. در سال جاری نیز چند دور مذاکره میان مقام های دو کشور برای اعزام زائران ایرانی به عربستان بی نتیجه خاتمه یافت.  اما اخیرا تحرکاتی در این زمینه به چشم می خورد. جمعه گذشته (۲۴ دی  ۱۳ ژانویه) حمید محمدی، سرپرست سازمان حج و زیارت جمهوری اسلامی ابراز امیدواری کرده بود که اختلاف ها با عربستان بر سر این مسئله از طریق مذاکره حل شود.  بیشتر بخوانید:تبادل پیام های ایران و عربستان توسط وزیر خارجه عراق  ابراهیم جعفری، وزیر خارجه عراق نیز یک روز بعد از آن (شنبه، ۲۵ دی) از میانجیگری میان تهران و ریاض خبر داد و به صدا و سیمای جمهوری اسلامی گفت: «این اقدامات از سال گذشته ادامه دارد و من پیام هایی میان دو کشور رد و بدل کرده ام، زیرا عربستان و ایران در غرب و شرق عراق قرار دارند و هر گونه بحران در روابط ایران و عربستان، عراق را هم تحت تاثیر قرار خواهد داد و نزدیکی روابط این کشورها به نفع عراق نیز خواهد بود.»  هفته گذشته علی شمخانی، دبیر شورای عالی امنیت ایران هم در گفت وگو با فصلنامه مطالعات سیاست خارجی تهران تصریح کرد که جمهوری اسلامی نه تنها در پی سقوط حکومت عربستان نیست، بلکه حتی می خواهد تلاش ها برای سرنگونی آن را مهار کند. دبیر شورای عالی امنیت ملی گفته بود که کشورهای غربی برای تجزیه منطقه طرح هایی دارند.  بیشتر بخوانید: ایران مایل به مهار تلاش ها برای سرنگونی حکومت عربستان استعلی مطهری می‌گوید که با ضرورت تقویت صنایع موشکی مخالف نیست. او تأکید کرد که مقامات جمهوری اسلامی باید زمان‌شناس بوده، محاسبه و تدبیر داشته باشند. معاونت سپاه مطهری را به بازی در میدان دشمن متهم کرده بود.علی مطهری در مطلبی که در صفحه شخصی خود در اینستاگرام منتشر کرد، نوشت: «من در مصاحبه ای که با سایت عصرایران داشتم تلاش برای اجرا نشدن برجام از طریق موشک پرانی را یکی از مصادیق تندروی دانسته بودم».  او توضیح می دهد که با قدرت موشکی جمهوری اسلامی مخالف نیست، اما اگر در حال عبور از گردنه سخت ماه های اول اجرای برجام هستیم، این قدرت نمایی را با آن جمله منقوش روی موشک به بعد موکول کنیم.  سپاه پاسداران پس از انعقاد توافق هسته ای ایران با غرب (برجام) به یک رزمایش موشکی دست زد، در حالی که بر بدنه موشک ها شعار مرگ بر اسرائیل نقش بسته بود. ناظران سیاسی این اقدام سپاه را دهن کجی و تلاشی برای تخریب توافق هسته  ای ارزیابی کردند.  بیشتر بخوانید: مطهری: تندروها پشت شان به برخی نهادها گرم است  سیاست تحقیر دشمن  معاون ریاست مجلس شورای اسلامی، از تحقیر ملوانان آمریکایی توسط صدا و سیما نیز انتقاد می کند. او می نویسد: «ما سرنشینان قایق آمریکایی را که به اشتباه وارد آبهای ما شده و به اسارت درآمده و خود را باخته بودند، نه یک بار و دوبار که طبیعی است  بلکه بارها و بارها از تلویزیون نمایش دادیم.»  او این اقدام را نشانه بی تدبیری و دوری از جوانمردی دانسته است.  پیش از این معاون سیاسی سپاه پاسداران، تلویحا مطهری را به نداشتن دانش و عمق کافی درباره مسائل امنیتی و سیاسی متهم کرده بود.  سردار رسول سنایی راد، معاون سیاسی سپاه پاسداران در گفت وگو با خبرگزاری فارس، گفته بود: «طرح موضوعاتی از زبان برخی ساده اندیشان نوعی فضاسازی رسانه ای برای سوءاستفاده احتمالی دشمنان در آینده می تواند باشد و چنین مواضع سخیفی اگر از روی خیانت نباشد از روی ساده اندیشی و ندیدن عمق مسائل امنیتی و سیاسی است».  این مقام سپاه پاسداران از رئیس مجلس و کمیسیون امنیت ملی خواسته بود که برای متوقف کردن این خط اظهارنظرها که از آن سوی مرزها و خواسته دشمن است اقدام کنند.رئیس سازمان زندان‌های ایران از کمبود بودجه لازم برای انتقال ۲۰ زندان، از جمله اوین به بیرون از شهرها خبر داده است. به گفته مقامات دولتی و قضایی، زندان‌های ایران وضعی اسفناک دارند و بیش از دوبرابر ظرفیت خود زندانی دارند.اصغر جهانگیر، رئیس سازمان زندان های ایران روز پنج شنبه (۲۹ دی۱۸ ژانویه) به خبرنگاران گفت که دو موضوع در سال جاری در برنامه ششم توسعه گنجانده شده است که یکی از آنها بحث انتقال ۲۰ زندان به خارج از شهرها و دیگری موضوع متناسب سازی جمعیت زندانیان با فضای زندان ها و دومی ظرفیت زندان ها و تراکم بیش از دو برابر موجودی زندان ها.  به گفته ی او هر دو ی این مسائل از گذشته مطرح بوده، ولی بودجه کافی برای این کار اختصاص داده نشده است.  انتقال زندان ها به تپه ماهور بیرون شهرها  رئیس زندان ها گفته است که بیرون شهرها زمین های تپه ماهور وجود دارد، ولی بودجه ای که دولت می دهد تنها متناسب با هزینه صاف کردن این تپه هاست.  بنا بر اظهارات او این سازمان قبلا برآوردی بین ۸ تا ۱۴ هزار میلیارد تومان داشته که نیاز به بازنگری دارد. این سازمان به گفته او ۵۰ درصد کمبود بودجه دارد و در بخش های مختلف تغذیه، بهداشت و درمان با مشکلاتی مواجه است.  یکی از علل وضعیت نامناسب بهداشتی زندان ها نیز همین تراکم زیاد زندانیان ذکر شده است. مصطفی پورمحمدی، وزیر دادگستری ایران مردادماه امسال گفته بود: «وقتی در یک سلول ده پانزده نفر جا داده می شوند، طبیعی است که بیماری یک زندانی به هم بندان او سرایت کند.»  علاوه بر این بارها در خبرها آمده است که پزشکان حاضر به کار در بیمارستان ها نیستند. تابستان امسال اصغر جهانگیری در همین رابطه از وزارت بهداشت خواست که به زندان ها همچون نقاط محروم نگاه کند و خدمات را به داخل زندان تسری دهد.  وضع وخیم زندان های ایران بارها خبرساز شده است. حسن قاضی زاده هاشمی، وزیر بهداشت جمهوری اسلامی در مردادماه امسال به وضع بهداشتی ۴ زندان بزرگ استان البرز اعتراض کرده و گفته بود: «تراکم در زندان ها، کمبود فضا و جای مناسب باعث گسترش بیماری های واگیر است و زندانیان و خانواده هایشان با این شرایط در معرض خطر قرار می گیرند.»  این اولین باری نبود که او از وضعیت بهداشتی زندان های ایران انتقاد می کرد. وزیر بهداشت از جمله در سال ۱۳۹۳ پس از بازدید از زندان قزل حصار در وب سایت شخصی خود به صحنه های تکان دهنده و آزاردهنده اشاره کرده بود.  بیشتر بخوانید:وضعیت اسفناک زندان های ایران از زبان وزیر بهداشت  در سال های گذشته بارها همین انتقادها و همین مشکلات از زبان مقام های مسئول در جمهوری اسلامی شنیده شده است. به عنوان مثال پنج سال پیش غلامحسین اسماعیلی، رئیس سابق سازمان زندان های ایران از افزایش بی سابقه شمار زندانیان در جمهوری اسلامی سخن گفته و از کمبود فضا در زندان های کشور خبر داده بود.  بنا بر آمار رسمی در سال ۱۳۵۸ جمعیت ایران ۳۶ میلیون نفر و تعداد زندانیان ۱۰ هزار نفر بوده است. در سال ۱۳۹۰ جمعیت ایران حدود دو برابر شده، اما شمار زندانیان به ۲۵ برابر رسیده است.  بیشتر بخوانید:افزایش نگران کننده شمار زندانیان مرتبط با مواد مخدر در ایران  مشکل خانواده زندانیان  انتقال زندان ها به مناطق غیر مسکونی به هر دلیل و به هرشکلی که صورت گیرد، می تواند به معضلی بزرگ برای خانواده زندانیان تبدیل شود. آن ها باید هزینه و رنج راهی طولانی را برخود هموار کنند. به ویژه که زندانیان عمدتا از خانواده های فقیر و محروم هستند.  از این گذشته در ایران شمار قابل توجهی زندانی سیاسی و عقیدتی وجود دارد. بنا بر گزارش سازمان های حقوق بشری جمهوری اسلامی با اهرم های مختلف این زندانیان را تحت فشار می گذارد. از جمله این اهرم ها ندادن امکانات درمانی و پزشکی به آنان است.  بیشتر بخوانید:یونسی: در برخی زندان ها و محاکم ایران نقض حقوق بشر صورت می گیرد  انتقال زندان ها به خارج از شهرها نه فقط ملاقات با زندانیان را برای خانواده ها سخت تر می کند، بلکه کار خبرگیری از زندانیان و خبررسانی در مورد آنان را دشوارتر می سازد.رئیس دولت اصلاحات از محمدرضا نقدی، فرمانده سابق بسیج، شکایت کرده است. نقدی چندی پیش گفته بود، خاتمی برای کار سیاسی از عربستان پول گرفته است. شکایت خاتمی از حسین شریعتمداری نیز به نتیجه مشخصی نرسیده است.محمد انجام، وکیل محمد خاتمی، رئیس جمهوری پیشین ایران، از شکایت موکل خود از سردار محمد رضا نقدی، رئیس سابق سازمان بسیج و معاون فرهنگی – اجتماعی کنونی سپاه پاسداران، خبر داد. او موضوع شکایت را اتهامی عنوان کرد که نقدی علیه رئیس دولت اصلاحات مطرح کرده است.  محمد رضا نقدی در مصاحبه ای با روزنامه شرق در روز اول آذرماه سال جاری از جمله گفته بود که «آقای خاتمی رفته برای کار سیاسی از شاه عربستان پول گرفته».  نقدی سپس در پاسخ به این جمله ی خبرنگار که این که تکذیب شده، به عنوان تأکیدی بر درستی ادعای خود ادامه داده بود: «تکذیب شده؟ از من شکایت کنند و من را محاکمه کنند».  وکیل محمد خاتمی در همین رابطه ادامه داد: «چون این ادعا مبنایی ندارد قریب دو هفته پیش یک شکایت کیفری با عنوان نشر اکاذیب و تشویش اذهان عمومی علیه سردار نقدی در شعبه ۴ بازپرسی دادسرای رسانه ثبت کردیم که در حال رسیدگی است».  محمد انجام در رابطه با حضور یا عدم حضور نقدی در دادسرا افزود: «به دلیل درجه نظامی سردار نقدی، دادسرا طبق قانون باید احضاریه را به ستاد کل نیروهای مسلح ارسال و آن ستاد احضاریه را به دست فرد برساند. این پروسه کمی زمان بر است و به همین دلیل هنوز سردار نقدی در دادسرا حاضر نشده است».  وکیل محمد خاتمی گفته است که رسانه ای کردن شکایت از نقدی، با اطلاع و تأیید رئیس دولت اصلاحات صورت گرفته است.  شکایت از شریعتمداری به توصیه مراجع و علما  هم زمان شکایتی نیز از سوی محمد خاتمی علیه حسین شریعتمداری، مدیر مسئول کیهان و نماینده رهبر در این مؤسسه، در جریان است که به پس از حوادث سال ۱۳۸۸ بازمی گردد.  شریعتمداری در آن زمان در جریان مناظره ای تلویزیونی با مصطفی کواکبیان، نماینده اصلاح طلب مجلس، گفته بود که محمد خاتمی با جرج سوروس که به گفته ی کیهان کلان سرمایه دار صهیونیست و دشمن تابلودار جمهوری اسلامی است، دیدار کرده است. خاتمی بارها گفته که با سوروس ملاقاتی نداشته است.  به گفته ی انجام، محمد خاتمی قصد شکایت از شریعتمداری را نداشته، اما در دیداری که با علما و مراجع قم داشتند وقتی این مسئله مطرح می شود به آقای خاتمی می گویند که اگر مسئله واقعیت ندارد شکایت کنید به همین خاطر تصمیم به طرح شکایت گرفته شد».  اندک زمانی پس از طرح شکایت خاتمی، حسین شریعتمداری در آبان ماه ۱۳۸۹ دوباره در رسانه ها اعلام کرد که سند ملاقات خاتمی با سوروس را در اختیار دارد و چون خاتمی شکایت کرده، اسناد بسیار معتبر را در دادگاه ارائه خواهد کرد.  چند ماه پیش نیز در روز ۲۲ تیر ماه ۹۵ در مطلبی زیر عنوان شریعتمداری برای تفهیم اتهام درباره ۹ شکایت جدید به دادسرا رفت، کیهان دوباره اتهام دیدار با سوروس را علیه محمد خاتمی مطرح کرد. این مقاله تصریح می کند که تنها در همین یک مورد، مهدی هاشمی، فاطمه راکعی، نهاد ریاست جمهوری، جهاد دانشگاهی، دانشگاه آزاد، شورای عالی امنیت ملی، میراث فرهنگی، سازمان بهزیستی و بازرسی انتخابات، شاکیان کیهان بوده اند.  احتمال شکایت های دیگر  محمد انجام در رابطه با وضعیت پرونده شکایت از شریعتمداری می گوید، چند بار سعی کرده آن را پیگیری کند ولی تا به حال به نتیجه مشخصی نرسیده است.  وکیل محمد خاتمی به احتمال شکایت های دیگری نیز اشاره کرده است: «اخیرا یک نماینده مجلس و همچنین سردار نقدی مجددا اظهاراتی را در مورد رییس دولت اصلاحات مطرح کرده اند که ممکن است در آینده از آنها نیز شکایت کنیم».رئیس فراکسیون حمایت از ایرانیان خارج از کشور در مجلس گفت، داشتن تابعیت غیر ایرانی عمل مجرمانه نیست. علیرضا سلیمی همچنین ایجاد محدودیت برای دوتابعیتی‌ها در تملک اموال غیرمنقول را زیر سؤال برد.علیرضا سلیمی، نماینده مردم محلات و رئیس فراکسیون حمایت از ایرانیان خارج از کشور در مجلس شورای اسلامی، ضمن اشاره به اینکه هیچ تغییر قانونی در روند حمایت از ایرانیان خارج از کشور داده نشده، تأکید کرد که همواره اصالت با تابعیت ایرانی افراد است.  او همچنین گفت: «طرح یا لایحه جدیدی در خصوص قانون تابعیت جمهوری اسلامی ایران در دستور کار مجلس و دولت قرار ندارد».  سلیمی ضمن تأکید بر اینکه دارا بودن تابعیت غیر ایرانی در قانون، عمل مجرمانه تلقی نشده، افزود: «گرچه در ماده ۹۸۹ قانون مدنی به موضوع اموال غیر منقول اشاره شده، ولکن محدودیت های تملیکی پیش بینی شده هرگز در طول ۸۰ سال اخیر اجرایی نشده است.»  اظهارات سلیمی واکنشی است به سخنان اخیر سخنگوی کمیسیون امنیت ملی مجلس، سید حسین نقوی حسینی، که نگرانی هایی را در میان ایرانیان دوتابعیتی و فعالان حقوق شهروندی برانگیخته بود.  پیش بینی مجازات برای افراد دوتابعیتی  نقوی حسینی روز ۱۸ دی ماه علاوه بر جرم خواندن تابعیت مضاعف گفته بود: «این افراد حق داشتن اموال غیر منقول را هم ندارند». او حتی گفته بود که تابعیت ایرانی افرادی که تابعیت کشور دیگری را می پذیرند، لغو خواهد شد.  سخنگوی کمیسیون امنیت ملی مجلس شورای اسلامی اضافه کرده بود: «وقتی که فرد نمی تواند اموال غیر منقول داشته باشد، به طور مضاعف نمی تواند مسئولیت داشته و یا کارمند دولت باشد».  البته نقوی حسینی روز دوشنبه گذشته (۲۷ دی  ۱۸ ژانویه) با وجود اذعان به اشتباه خود در مورد لغو تابعیت ایرانی افراد دوتابعیتی، بار دیگر بر نظر خود پای فشرد که افراد دارای تابعیت دوگانه حق داشتن اموال غیرمنقول را ندارند و دادستان حق دارد اموال غیرمنقول آنها را بفروشد.  سخنگوی کمیسیون امنیت ملی مجلس گفت: «ما تابعیت دوم افراد دوتابعیتی را به رسمیت نمی شناسیم.» او افزود: «برای این که نشان بدهیم تابعیت مضاعف از نظر ما مذموم است٬ قانون برای افراد دوتابعیتی مجازات پیش بینی کرده است».  بی سابقگی کاربرد جرم برای تابعیت دوگانه  جمهوری اسلامی از آغاز موجودیت خود تابعیت دوگانه را به رسمیت نشناخته است. البته قانون مدنی جمهوری اسلامی محدودیت هایی را برای دارندگان تابعیت دوگانه در رابطه با استخدام دولتی و تملک اموال غیر منقول در نظر گرفته، اما در عین حال سخن گفتن از آن به عنوان جرم هم در ادبیات مقام های دولتی و حکومتی ایران تازگی دارد.  علاوه بر این، به گفته ی رئیس فراکسیون حمایت از ایرانیان خارج از کشور در مجلس، اعمال محدودیت علیه دوتابعیتی ها در مسئله ی تملک اموال غیر منقول نیز هرگز در طول ۸۰ سال اخیر اجرایی نشده است.  به نظر می رسد که در واکنش به همین مسایل نگرانی برانگیز باشد که علیرضا سلیمی می گوید، نگاه مشترک مجلس و دولت به ایرانیان خارج از کشور حمایت همه جانبه از حقوق آنان و جلب مشارکت آنها در توسعه و پیشرفت کشور است.  رابطه تابعیت دوگانه با نفوذ دشمن  حساسیت در مورد شهروندان ایرانی دارای تابعیت دوگانه بخصوص پس از آن بالا گرفت که علی خامنه ای، رهبر جمهوری اسلامی، بارها بر خطر نفود دشمن در دستگاه های تصمیم گیری نظام تاکید کرد و همگان را به جهاد اکبر علیه نفوذ و حملات بیگانگان فراخواند.  رهبر جمهوری اسلامی در یکی از آخرین سخنانش در این ارتباط، روز ۶ خرداد سال جاری (۲۶ مه ۲۰۱۶) در دیدار با اعضای مجلس خبرگان، ضمن تاکید بر خطرات دشمن و بیگانگان گفت که هدف اصلی دشمنان جمهوری اسلامی در این مرحله از جنگ نرم، زمینه سازی برای تهی شدن نظام از عناصر درونی قدرت است.  در پی هشدارهای مکرر خامنه ای، حملات علیه دولت روحانی، جناح موسوم به اعتدال گرا و نیز رسانه های نزدیک به به آنان شدت بیشتری گرفت. تحلیلگران سیاسی طرح مداوم خطر نفوذ دشمن، به ویژه پس از توافق هسته ای ایران با غرب را جلوه ای از جنگ قدرت میان سران حکومت ایران ارزیابی می کنند.  بسیاری از چهره های جناح موسوم به اصولگرا بارها در مورد احتمال جاسوسی افراد دوتابعیتی هشدار داده اند. اما محمود علوی، وزیر اطلاعات ایران در همین رابطه گفته است که به دلیل بازی های سیاسی نمی توان به کسی که از نظر کارشناسان کار جاسوسی نکرده تهمت جاسوسی زد.  برخی تحلیلگران با تکیه بر اصل ۴۱ قانون اساسی صدور دستوری کلی برای همه دوتابعیتی ها را درست نمی دانند.  طبق اصل ۴۱ قانون اساسی، تابعیت کشور ایران حق مسلم هر فرد ایرانی است و دولت نمی تواند از هیچ ایرانی سلب تابعیت کند مگر به درخواست خود او یا در صورتی که او به تابعیت کشور دیگری در آید. اما در این اصل به دولت اختیار داده می شود، در صورتی که لازم بداند و اگر شهروندی درخواست ترک تابعیت کرد، آن را بپذیرد یا نپذیرد.خبرگزاری میزان از زندانی شدن یک زن بدن‌ساز که قادر به پرداخت وثیقه خود نبوده، خبر داده است. اتهام او انتشار عکس‌های برهنه خود در فضای مجازی است. فدراسیون پرورش اندام ایران این رشته را برای زنان ممنوع کرده است.گروه ورزشی خبرگزاری میزان روز چهارشنبه (۱۸ ژانویه  ۲۹ دی) از روانه شدن زنی به زندان خبر داده که علاقمند به ورزش بدن سازی بوده است. طبق گزارش خبرگزاری مزبور این زن به اتهام منتشر کردن عکس های خود در فضای مجازی و به دلیل عجز از پرداخت وثیقه روانه زندان شده است.  خبرگزاری میزان در عین حال به  آن چه از سوی فدراسیون پرورش اندام اعلام شده، استناد کرده که می گوید، بانوان به خاطر مسائل شرعی و قانونی هیچ فعالیتی در این رشته ندارند.  این فدراسیون همچنین از قول بانوان کشور نوشته است که زن ها در ایران هیچ رغبتی به این ورزش نشان نمی دهند و اگرهم زنی به بدن سازی علاقمند باشد، به دلایل خاص و رسیدن به منافع شخصی است.  فدراسیون بدن سازی ایران علاقه زن ایرانی به بدن سازی را که یک امر کاملا خصوصی است، تخلف دانسته است.  آنگونه که در خبر منتشرشده در همین خبرگزاری آمده، در اواخر شهریورماه امسال نیز دو زن ورزشکار دیگر که در مسابقات برون مرزی در این رشته شرکت کرده بودند، همراه با چهار مربی خود به شعبه دوم دادسرای فرهنگ و رسانه احضار شدند.  در مورد این زنان پرونده ای تشکیل شد. اتهام آنان در این پرونده شرکت  در مسابقه علیرغم ممنوعیت و انتشار تصاویر به صورت نیمه عریان در شبکه های اجتماعی ذکر شده بود.  ناصر پورعلی فرد، رئیس فدراسیون بدنسازی و پروش اندام ایران شهریورماه سال جاری خورشیدی در باره این رشته به گروه ورزشی خبرگزاری میزان گفته بود: «فدراسیون بدنسازی و پرورش اندام هیچ فعالیتی در بخش بانوان ندارد و اعتقاد داریم این ورزش مناسب بانوان نیست.»  او اضافه کرده بود: «بار دیگر به تمام باشگاه ها تذکر می دهم که شرکت بانوان در مسابقات بدنسازی و پرورش اندام یا تمرین کردن آنها زیر نظر مربیان مرد خلاف قانون است.»  البته در اظهارات رئیس فدراسیون بدنسازی و پرورش اندام نه دلیلی برای نامناسب بودن این ورزش برای زنان دیده می شد و نه استدلالی که چرا زنان حتی در محیطی کاملا زنانه حق انجام این ورزش را ندارند. افزون بر این آنچه مقامات جمهوری اسلامی برهنه یاد کرده اند، در عرف بسیاری از کشورهای جهان لباس ورزشی متداول برای زنان محسوب می شود.  بیشتر بخوانید:دو زن بدن ساز ایرانی به دادسرا احضار شدنددر برابر اظهارات منفی رئیس جمهور آینده آمریکا، اتحادیه اروپا بر حفظ و تحکیم توافق هسته‌ای با ایران تأکید دارد. کشورهای اروپایی با قاطعیت از برجام حمایت می‌کنند. روحانی دستاوردهای مهم برجام را برشمرد.اتحادیه اروپا تماس هایی غیررسمی با دستیاران دونالد ترامپ رئیس جمهور آینده ایالات متحده آمریکا برقرار کرده تا ضمن رفع سوءتفاهم ها آنها را از نکات مثبت توافق هسته ای قدرت های جهانی با ایران (برجام) آگاه سازد.  رسانه های جمعی روز سه شنبه (۱۷ ژانویه) از قول دیپلمات های اتحادیه اروپا گزارش دادند که در تماسی با مقامات آینده کاخ سفید بر اهمیت برجام تأکید شده است.  آنها یادآوری می کنند که برجام یک توافق چندجانبه است؛ اگر یک طرف از آن عقب نشینی کند، طرف مقابل هم حق این کار را دارد. اتحادیه اروپا با قاطعیت از این توافق حمایت می کند و دوش به دوش روسیه و چین در راستای اجرای برجام حرکت می کند.  در ادامه گفته شده است که برجام توانسته از بروز یک بحران بزرگ در منطقه ای بس خطرناک جلوگیری کند.    توافق هسته ای که یک سال پیش اعضای دایمی شورای امنیت به اضافه آلمان با ایران منعقد کردند، حق جمهوری اسلامی در استفاده صلح آمیز از انرژی هسته ای را به رسمیت می شناسد و در عین حال ایران را از تولید سلاح هسته ای باز می دارد.  فدریکا موگرینی، سرپرست روابط خارجی اتحادیه اروپا، روز دوشنبه (۱۶ ژانویه) تأکید کرده بود که کشورهای اروپایی با قاطعیت از توافق برجام حمایت می کنند.  بیشتر بخوانید: موگرینی: اتحادیه اروپا به اجرای برجام پایبند است  دونالد ترامپ، رئیس جمهور آینده امریکا، در کارزار انتخاباتی خود برجام را فاجعه خوانده و گفته بود که این قرارداد نمی تواند از تولید سلاح هسته ای توسط ایران جلوگیری کند. او وعده داد که پس از تصدی مقام ریاست جمهوری توافق را لغو کند.  تأثیر روانی اظهارات ترامپ  وزارت خارجه ایران در چهارمین گزارش سه ماهه ی خود از اجرای توافق اتمی وین اعلام کرد که سخنان رییس جمهوری آینده آمریکا به لحاظ روانی بر حرکت برجام تاثیر گذاشته است.  در این گزارش که متن آن روز سه شنبه ۲۸ دی ماه (برابر ۱۷ ژانویه) در سایت وزارت امور خارجه ایران منتشر شده، آمده است که شعارهای دونالد ترامپ به نوعی بلاتکلیفی و نگرانی در مورد آینده برجام در میان تعدادی از شرکت های خارجی منجر شده و آنها منتظر راهبرد دولت جدید آمریکا هستند.  وزارت خارجه ایران تأکید می کند که برجام یک توافق بین المللی است و ایران از قضاوت زودهنگام درباره عملکرد رییس جمهوری جدید آمریکا خودداری می کند و در عین حال برای هر سناریو و احتمالی آمادگی کامل دارد.  در این گزارش همچنین اعلام شده که همه موانع و محدودیت های گسترده ناشی از تحریم های هسته ای برداشته شده و هیچ یک از دستگاه های اجرایی مانعی که قرار بوده برجام رفع کرده باشد و هنوز با آن مواجه باشند را گزارش نکرده اند.  بیشتر بخوانید: وزارت خارجه: اظهارات ترامپ آینده برجام را مبهم کرده است  خشنودی روحانی از برجام    حسن روحانی، رئیس جمهوری اسلامی، روز سه شنبه در یک کنفرانس مطبوعاتی از برجام دفاع کرد و تصریح کرد که با رفع تحریم های اقتصادی که مرهون اجرای توافق هسته ای بوده، ایران در راستای رشد و توسعه قرار گرفته است.  به گزارش خبرگزاری دانشجویان ایران (ایسنا) آقای روحانی گفت که در پرتو برجام رشد اقتصادی کشور به سالانه ۴  ۷ درصد رسیده و دولت در ایجاد اشتغال برای جوانان به موفقیت هایی دست یافته است.  او تأکید کرد که چنانچه تحریم های اقتصادی ادامه می یافت، کل درآمد نفتی از ۳۲ میلیارد دلار بیشتر نبود، درحالیکه به گفته روحانی: «با اجرای برجام چیزی نزدیک به ۷۰ میلیارد دلار درآمد نفتی خواهیم داشت.»  بیشتر بخوانید: یک سال پس از اجرای برجام؛ وضعیت برای ایران بهتر شده است  این در شرایطی است که علی طیب نیا، وزیر اقتصاد ایران به تازگی گفت که بدهی دولت و شرکت های دولتی به ۶۰۰ تا ۷۰۰ هزار میلیارد تومان افزایش یافته است.  طیب نیا در دیدار با هیئت نمایندگان اتاق بازرگانی روز یکشنبه ۲۶ دی (۱۵ ژانویه) گفت: «در ابتدا که بر سر کار آمده بودم با برآوردهای اولیه فکر می کردم بدهی دولت در حدود ۱۵۰ هزار میلیارد تومان است و وقتی این عدد را اعلام کردم پشیمان شدم چون فکر کردم نکند مبالغه کرده باشم».محمد جواد ظریف اعلام کرد که ایران با شرکت آمریکا در مذاکرات صلح سوریه مخالف است. این موضع در تقابل با موضع روسیه و ترکیه قرار دارد. دولت اوباما دولت آتی آمریکا را برای شرکت در این مذاکرات ترغیب کرده است.محمد جواد ظریف، وزیر امور خارجه ایران، شامگاه سه شنبه (۲۸ دی ۱۷ ژانویه) مخالفت ایران با شرکت آمریکا در نشست آستانه را اعلام کرد و گفت: «مخالف حضور آمریکا در نشست آستانه هستیم و دعوتی از آنها نکرده ایم».  موضع ظریف به روشنی در تقابل با موضع روسیه و ترکیه است که پیشتر عنوان شده بود که از دولت آتی آمریکا برای شرکت در مذاکرات صلح سوریه دعوت کرده اند.  هم زمان با ظریف، علی شمخانی، دبیر شورای عالی امنیت ملی ایران نیز تأکید کرد که به دلیل مخالفت ایران، هیچ گونه دعوت مشترکی از سوی سه کشور مبتکر مذاکرات (روسیه، ترکیه و ایران) برای حضور آمریکا در مذاکرات صلح سوریه نشده است و آمریکا در مدیریت و جمع بندی نتایج اجلاس آستانه نقشی نخواهد داشت.  شمخانی ضمن تأکید بر حضور پر رنگ و فعال ایران در نشست آستانه گفت: «به طور قطع آمریکا در فرآیند گفت وگوها و جمع بندی نتایج اجلاس آستانه نقشی نخواهد داشت و احتمال دعوت کشور میزبان از آمریکا به عنوان ناظر در اجلاس وجود دارد».  دعوت تلفنی روسیه از دولت ترامپ  روز ۱۳ ژانویه واشنگتن پست گزارش داده بود که دعوت از دولت دونالد ترامپ برای شرکت در مذاکرات آستانه اواخر ماه دسامبر سال گذشته میلادی در یک گفت وگوی تلفنی از سوی سرگئی کیسلیاک، سفیر روسیه در آمریکا، با مایکل فلین مطرح شده است. فلین نامزد ترامپ برای پست مشاور امنیت ملی ریاست جمهوری آمریکاست.  مارک تونر، معاون سخنگوی وزارت خارجه آمریکا نیز گفته بود که دولت اوباما دعوتی رسمی برای شرکت در نشست آستانه دریافت نکرده است. او در عین حال افزوده بود که اگر چنین دعوتنامه ای به دست دولت کنونی آمریکا برسد حتما به دولت بعدی توصیه خواهد کرد که در آن مذاکرات شرکت کند.  مولود چاووش اوغلو، وزیر امورخارجه ترکیه نیز همان زمان اعلام کرده بود که از دولت آمریکا برای شرکت در مذاکرات سوریه دعوت به عمل آمده است.  اندک زمانی پس از اظهارات وزیر خارجه ایران در مخالفت با حضور آمریکا در نشست آستانه، جان کربی، سخنگوی وزارت خارجه ایالات متحده، دولت آتی این کشور را به شرکت در مذاکرات صلح سوریه در پایتخت قزاقستان ترغیب کرد. کربی همچنین گفت، از گزارش هایی درباره دعوت از دولت ترامپ برای شرکت در نشست آستانه مطلع است، اما هم زمان تأکید کرد که تصمیم گیری در این مورد بر عهده دولت آتی آمریکاست.  شرکت شورشیان برای مقابله با ایران  همچنین چند روز پیش خبرگزاری ها از آمادگی گروه های جنگجوی سوری برای شرکت در مذاکرات قزاقستان خبر داده بودند. محمد الوش اعلام کرده بود که هدایت کمیته مذاکره کننده شورشیان سوریه را برعهده خواهد گرفت. او گفته بود که شرکت در این مذاکرات عملا باعث خنثی شدن نقش جنایتکارانه جمهوری اسلامی ایران در مسائل سوریه خواهد شد.  الوش که پیش از این ریاست کمیته مذاکره کننده شورشیان سوریه در گفت وگوهای سازمان ملل متحد در ژنو را نیز برعهده داشت، گفته بود که از طریق مشارکت در نشست آستانه می توان از نفوذ جمهوری اسلامی ایران و شبه نظامیان وابسته به آن کاست. الوش و کمیته مذاکره کننده شورشیان سوریه از حمایتعربستان سعودی برخوردارند.  مذاکرات آتی صلح سوریه به ابتکار روسیه، ترکیه و ایران تدارک دیده شده و قرار است در تاریخ ۲۳ ژانویه (۴ بهمن) در آستانه، پایتخت قزاقستان، آغاز شود. این تاریخ سه روز پس از آغاز کار دونالد ترامپ در کاخ سفید به عنوان رئيس جمهوری آمریکاست. در صورت توافق طرفین مذاکرات، دور بعدی گفت وگوها زیر چتر حمایتی سازمان ملل و در تاریخ ۸ فوریه سال جاری (۲۰ بهمن) در ژنو سوئیس برگزار خواهد شد.رئیس کانون وکلای ترکیه ابراز نگرانی کرد که اصلاحات مد نظر رجب طیب اردوغان برای تغییر قانون اساسی، به نظام سلطانی بینجامد و به دمکراسی در ترکیه پایان دهد. او اما به مقاومت مردم در برابر این اصلاحات خوش‌بین است.پروفسور متین فیضی اوغلو، رئیس کانون وکلای ترکیه، شامگاه چهارشنبه (۱۸ ژانویه ۲۹ دی)  در آنکارا گفت، نظام ریاست جمهوری مد نظر رجب طیب اردوغان، رئیس جمهوری ترکیه، شبیه به نظام سلطانی است که ۶۰۰ سال در این کشور حاکم بوده است.  مردم خودکشی نخواهند کرد  رئیس کانون وکلای ترکیه در عین حال ابراز خوش بینی کرد که تغییرات قانون اساسی نتواند در همه پرسی اکثریت را به دست آورد. فیضی اوغلو گفت: «این مردم خودکشی نخواهند کرد».  پارلمان ترکیه از شامگاه چهارشنبه مشغول دور دوم بحث و گفت وگو درباره طرح اصلاح قانون اساسی این کشور است.  طرح اصلاح قانون اساسی ترکیه در مجموع ۱۸ ماده را در برمی گیرد که بررسی آن در روز دوشنبه (۱۶ ژانویه ۲۷ دی) از سوی پارلمان این کشور به پایان رسید و نمایندگان پارلمان با کلیات آن موافقت کردند.  طبق قانون این رأی گیری باید دو بار انجام شود و طرح پیشنهادی به پارلمان بایستی در دور دوم نیز اکثریت سه پنجم آرا، یعنی ۳۳۰ رأی از مجموع ۵۵۰ رأی را به دست آورد.  از همین رو اینک بایستی ابتدا دوباره درباره تک تک ۱۸ ماده اصلاحیه پیشنهادی قانون اساسی تصمیم گیری شود. سپس قرار است در روز جمعه یا شنبه (۲۰ یا ۲۱ ژانویه) مجموع طرح به رأی پارلمان گذاشته شود. پس از آن و در صورت تصویب اصلاحات، قانون اساسی جدید ترکیه به همه پرسی گذاشته خواهد شد.  اردوغان می خواهد تفکیک قوا را از میان بردارد  رئیس کانون وکلای ترکیه گفت، چنانچه در جریان همه پرسی و برخلاف انتظار او، اصلاحیه قانون اساسی اکثریت آرای مردم را به دست آورد، آنگاه این همه پرسی آخرین انتخابات آزاد در ترکیه خواهد بود.  متین فیضی اوغلو به خصوص تسلط هر چه بیشتر اردوغان بر دستگاه قضایی ترکیه از طریق اصلاح قانون اساسی را مورد انتقاد قرار داد. او ضمن اشاره به اینکه می خواهند تفکیک قوا را کاملا از میان بردارند گفت، چنین تغییری در نظام سیاسی باعث بی ثباتی و هرج و مرج خواهد شد.  فیضی اوغلو در رأس ۷۹ کانون وکلا در سراسر ترکیه قرار دارد. او سخنان خود را پس از دیدار با اولریش شِلن برگ، رئیس کانون وکلای آلمان، بیان کرد. شلن برگ نیز همبستگی خود با همکار ترک اش را اعلام کرد و نگرانی خود از به خطر افتادن استقلال قوه قضائیه ترکیه را ابراز داشت.  در صورت تصویب اصلاحات مورد نظر اردوغان، او گستره قدرت خود را وسیع تر می کند و هم زمان رئیس جمهوری و رئیس دولت ترکیه می شود.  حذف پست نخست وزیری، تسلط رئیس جمهور بر بسیاری از نهادها و ارگان ها از جمله نیروهای مسلح، تعیین رئیسان دانشگاه ها با حکم رئیس جمهوری و همچنین تعیین نیمی از رئیسان دادگاه های عالی توسط او، از جمله تغییراتی هستند که در اصلاحیه قانون اساسی گنجانده شده اند.  همچنین شخص رئیس جمهور در صورت تغییر قانون اساسی اجازه خواهد داشت عضویت خود در حزب مورد نظرش را حفظ کند. در حال حاضر رئیس جمهور ترکیه موظف است، از لحاظ سیاسی بی طرف باشد.باراک اوباما در آخرین کنفرانس مطلوعاتی خود در مقام ریاست جمهوری آمریکا از سیاست‌ها و تصمیم‌های دولت خود دفاع کرد. رابطه واشینگتنمسکو، عفو چلسی منینگ و برخی تصمیمات ترامپ از مسائلی بودند که در این کنفرانس مطرح شدند.باراک اوباما، رئیس جمهوری آمریکا، دو روز مانده به آغاز کار رسمی دونالد ترامپ، برای آخرین بار در برابر خبرنگاران قرار گرفت. او در سخنان روز چهارشنبه (۱۸ ژانویه ۲۹ دی – به وقت محلی) از جمله بر لزوم برقراری روابط سازنده با مسکو تأکید کرد: «معتقدم داشتن روابط سازنده با روسیه به نفع آمریکا و به سود جهان است. در طول دوران ریاست جمهوری این رویکرد من بوده است.»  به اعتقاد رئیس جمهوری آمریکا، البته از زمان بازگشت ولادیمیر پوتین به کرملین، لحنی ضد آمریکایی و رویکردی در قبال مسائل جهانی برجسته شده که به نظر می رسد بر این ایده استوار باشد: «هر آنچه آمریکا تلاش می کند انجام دهد، لزوما علیه منافع روسیه است.»  اوباما چنین رویکردی را منطبق با روحیه خصمانهای توصیف کرد که معتقد است در زمان جنگ سرد وجود داشته و برقراری ارتباط با روسیه را دشوارتر می کند.  دونالد ترامپ، رئیس جمهوری آینده آمریکا، گسترش روابط با روسیه را از اولویت ها خوانده است.  دفاع از عفو چلسی منینگ  باراک اوباما در آخرین کنفرانس مطبوعاتی خود به عنوان ریاست جمهوری آمریکا همچنین به انتقادها از عفو چلسی منینگ پاسخ داد. به زعم اوباما، در مورد منینگ عدالت اجرا شده و پیام روشنی داده شده است. برخی جمهوری خواهان گفته بودند که عفو منینگ پیام غلطی می فرستد.  چلسی منینگ که می گوید تغییر جنسیت داده، پیشتر به نام بردلی منینگ شناخته می شد. این عضو ارتش آمریکا در سال ۲۰۱۰ دستگیر و سه سال بعد به جرم افشای اطلاعات طبقه بندی شده ی نظامی به ۳۵ سال حبس محکوم شد. او این اطلاعات را در اختیار وبسایت افشاگر ویکی لیکس گذاشته بود.  منینگ ۲۹ ساله در ماه مه (حدود ۴ ماه دیگر) پس از ۷ سال آزاد خواهد شد.  انتقال سفارتخانه آمریکا به اورشلیم  باراک اوباما روز چهارشنبه همچنین به موضوع انتقال سفارتخانه این کشور در اسرائیل از تل آویو به اورشلیم اشاره کرد و به طور تلویحی در مورد آن هشدار داد. رئیس جمهوری آمریکا بار دیگر تأکید کرد که وضع کنونی خاورمیانه – موضوع اسرائیل و فلسطینیان – را هم برای دو طرف و هم برای منطقه و امنیت ملی آمریکا خطرناک می داند. به اعتقاد اوباما، «پیش از این هم تجربه کرده ایم که وقتی تصمیمی ناگهانی و یک سویه، ناظر بر مسائله ای اساسی و حساس برای یکی از طرفین اتخاذ می شود، می تواند به پیامدهای منفی بسیاری بیانجامد».  فلسطینیان مناطقی از اورشلیم (بیت المقدس) را پایتخت آتی خود می دانند. این در حالی است که اسرائیل همه اورشلیم را پایتخت ابدی و تفکیک ناپذیر خود برمی شمرد. پس از آن که اعلام شد رئیس جمهور منتخب آمریکا قصد دارد سفارتخانه آمریکا در اسرائیل را به اورشلیم منتقل کند، فلسطینی ها از ولادیمیر پوتین، رئیس جمهور روسیه، برای جلوگیری از این اقدام کمک خواستند.  اوباما در بخش های دیگر کنفرانس مطبوعاتی چهارشنبه از جمله تصریح کرد که در مورد موضوع نژادپرستی در آمریکا تا وضع مطلوب فاصله وجود دارد. او تأکید کرد که به دونالد ترامپ گفته که ریاست جمهوری آمریکا آنچنان وظیفه ی سنگینی است که تنها با کار گروهی می توان از پس آن برآمد.  اوباما همچنین گفت که پس از مراسم تحلیف ترامپ در روز جمعه به تعطیلات خواهد رفت. او گفت که قصد دارد خود را کنار بکشد، کمی بنویسد و بیشتر برای دو دختر خود وقت بگذارد.دادستانی آلمان تحقیقات در باره فعالیت‌های جاسوسی اتحادیه ترک‌ اسلامی دیتیب در این کشور را آغاز کرد. دیتیب که بزرگ‌ترین تشکیلات مسلمانان در آلمان است، متهم شده اطلاعاتی را در باره مخالفان اردوغان به ترکیه داده است.امامان اتحادیه ترک  اسلامی برای امور دینی دیتیب () که بزرگ ترین تشکیلات مسلمانان در آلمان است، متهم اند در آلمان هواداران فتح الله گولن، واعظ و روحانی مخالف اردوغان را شناسایی کرده و به دولت ترکیه تحویل داده اند.  یکی از سخنگویان دادستانی آلمان روز چهارشنبه (۲۹ دی  ۱۸ ژانویه) گفت دادستانی به همین دلیل تحقیقات در باره اتهام جاسوسی به دیتیب را آغاز کرده است.  به گزارش اشپیگل آنلاین فولکر بک، سیاستمدار حزب سبزهای آلمان، در ماه دسامبر سال گذشته میلادی (۲۰۱۶) در این باره خواستار شروع تحقیقات توسط دادستانی فدرال آلمان شده بود.  بیشتر بخوانید:جاسوسی زیر گنبد ۹۰۰ مسجد در آلمان  این سیاستمدار اکنون بر این نکته تاکید دارد که تحقیقات در این باره باید به این موضوع نیز بپردازد که آیا بعضی از متهمان به جاسوسی از ماه دسامبر سال گذشته تا کنون از آلمان خارج شده اند یا نه.  فتح الله گولن، واعظ و مدرس علوم دینی تا چندسال پیش از متحدان مهم اردوغان بود و در قدرت گیری حزب عدالت و توسعه در اوایل دهه گذشته میلادی نقش داشت. از سال ۲۰۱۳ میانه ی جریان خدمت وابسته به گولن با حزب عدالت و توسعه به هم خورد.  رجب طیب اردوغان، رئیس جمهور ترکیه گولن را که در تبعید در آمریکا به سر می برد، بانی کودتای نافرجام در این کشور در ژوئیه ۲۰۱۶ می داند.  اتحادیه ترک اسلامی برای امور دینی دیتیب () هفته گذشته اعلام کرده بود که بعضی امامان این اتحادیه اطلاعاتی در باره هواداران فتح الله گولن به دولت ترکیه داده اند.  بکیر البوگا دبیرکل دیتیب، در این باره به خبرنگار روزنامه آلمانی راینیشه پست گفت: «به رغم این که فرمان های صادر شده از طرف مقامات وزارت دیانت ترکیه در این باره برای امامان دیتیب صادر نشده بودند، اما متاسفانه شمار کمی از آنها این فرامین را اجرا کردند.»  اتحادیه ترک اسلامی برای امور دینی دربرگیرنده نزدیک به ۹۰۰ انجمن اسلامی مساجد است که در سراسر آلمان پراکنده اند و حدود ۷۰ درصد مسلمانان ساکن آلمان را تحت پوشش خود دارند.  این اتحادیه ارتباط نزدیکی با وزارت دیانت ترکیه دارد و به ابتکار مقام های این وزارتخانه تاسیس شده تا مهاجران ترک ساکن آلمان را در چارچوب یک اسلام سکولار سازماندهی کند. دیتیب ارتباط تنگاتنگی با دولت ترکیه دارد و امام  جماعت های مساجد آن کارمندان وزارت دیانت ترکیه هستند.  به گزارش خبرگزاری آلمان در ماه دسامبر سال گذشته میلادی گزارش داده بود که این اتحادیه به خواست کنسولگری های ترکیه آلمان باید اخباری در باره مخالفان رجب طیب اردوغان، رئیس جمهوری ترکیه، جمع آوری کرده و در اختیار مسئولان کنسولگری ها قرار می داد.  در چنین شرایطی بود که آرمین شوستر، کارشناس امور داخلی حزب دمکرات مسیحی آلمان در ماه دسامبر ۲۰۱۶ خواستار تحقیق در این مورد شد که آیا در میان کارکنان متعدد کنسولگری های ترکیه در آلمان افرادی از سازمان امنیت این کشور وجود دارند که به دولت آلمان معرفی نشده اند.  این سیاست مدار حزب سبزهای آلمان اکنون بر این نکته تاکید دارد که تحقیقات در این باره باید به این موضوع نیز بپردازد که آیا بعضی از متهمان به جاسوسی از ماه دسامبر سال گذشته تا کنون از آلمان خارج شده اند یا نه.  فتح الله گولن، واعظ و مدرس علوم دینی تا چندسال پیش از متحدان مهم اردوغان بود و در قدرت گیری حزب عدالت و توسعه در اوایل دهه گذشته میلادی نقش داشت. از سال ۲۰۱۳ میانه ی جریان خدمت وابسته به گولن با حزب عدالت و توسعه به هم خورد و اردوغان او را متهم به رهبری کودتای نظامی ماه ژوئیه در این کشور کرده است.  اتحادیه ترک اسلامی برای امور دینی دیتیب () هفته گذشته اعلام کرد که بعضی امامان این اتحادیه اطلاعاتی در باره هواداران فتح الله گولن، واعظ و مدرس علوم دینی مخالف اردوغان، که در ترکیه به عنوان دشمن این کشور معروف شده را به دولت ترکیه داده اند.  بکیر البوگا دبیرکل دیتیب، در این باره به خبرنگار روزنامه آلمانی راینیشن پست گفت: «به رغم این که فرمان های صادر شده از طرف مقامات وزارت دیانت ترکیه در این باره برای امامان دیتیب صادر نشده بودند، اما متاسفانه شمار کمی از آنها این فرامین را اجرا کردند.»    اتحادیه ترک اسلامی برای امور دینی دیتیب ()، بزرگ ترین تشکیلات مسلمانان در آلمان است. این اتحادیه در برگیرنده نزدیک به ۹۰۰ انجمن اسلامی مساجد است که در سراسر آلمان پراکنده اند و حدود ۷۰ درصد مسلمانان ساکن آلمان را تحت پوشش خود دارند.  بیشتر بخوانید:جوامع اسلامی ترک های ساکن آلمان را بشناسیم  این اتحادیه ارتباط نزدیکی با وزارت دیانت ترکیه دارد و به ابتکار مقام های این وزارتخانه تاسیس شده تا مهاجران ترک ساکن آلمان را در چارچوب یک اسلام سکولار سازماندهی کند. دیتیب ارتباط تنگاتنگی با دولت ترکیه دارد و امام جماعت های مساجد آن کارمندان وزارت دیانت ترکیه هستند.    به گزارش خبرگزاری رسمی آلمان در ماه دسامبر سال گذشته میلادی (۲۰۱۶) خبرهایی در آلمان منتشر شد که این اتحادیه به خواست کنسولگری های ترکیه در این کشور، باید اخباری در باره مخالفان رجب طیب اردوغان، رئیس جمهوری ترکیه، جمع آوری کرده و در اختیار مسئولان کنسولگری ها قرار دهند.  در چنین شرایطی بود که آرمین شوستر، کارشناس امور داخلی حزب دمکرات مسیحی آلمان در ماه دسامبر ۲۰۱۶ خواستار تحقیق در این مورد شد که آیا در میان کارکنان متعدد کنسولگری های ترکیه در آلمان افرادی از سازمان امنیت این کشور وجود دارند که به دولت آلمان معرفی نشده اند.برای اولین بار جت‌های جنگی روسیه و ترکیه در عملیات مشترک به مواضع داعش در استان حلب حمله بردند. آن‌ها در مجموع ۳۶ هدف را در شهر الباب بمباران کردند.به گزارش وزارت دفاع روسیه در عملیات الباب در استان حلب علیه گروه تروریستی موسوم به دولت اسلامی، ۹ فروند جت جنگی روسی و هشت جنگنده ارتش ترکیه شرکت کرده اند.  ژنرال سرگی رودسکی، سخنگوی وزارت دفاع روسیه به خبرگزاری اینترفاکس گفته است که اقدام مشترک دو کشور با اطلاع دمشق انجام گرفته است.  شهر الباب در شمال سوریه از جمله نقاطی است که هنوز در دست داعش است. نبرد بر سر الباب زمانی شدت گرفت که نیروهای ارتش سوریه توانستند کنترل کامل حلب را به دست گیرند.  همکاری نظامی روسیه و سوریه در حالی انجام می شود که مناسبات دوکشور در سال ۲۰۱۵ و به دنبال سرنگون کردن یک جنگنده روسیه به دست نیروی نظامی ترکیه به شدت بحرانی شد.یک زن معلم محجبه از دادگاه اداری شهر اوسنابروک آلمان خواستار خسارت شده بود، زیرا به خاطر حجاب اسلامی‌اش نتوانسته بود به عنوان معلم استخدام شود. دادگاه طی حکمی پرداخت خسارت به او را رد کرد.دادگاه اداری شهر اسنابروک آلمان روز چهار شنبه (۲۹ دی  ۱۸ ژانویه)  شکایت یک زن معلم محجبه از نهادهای تحصیلی ایالت نیدرزاکسن آلمان را رد کرد. این زن از دادگاه درخواست خسارت کرده بود، زیرا با تقاضای استخدامش به خاطر تاکید او بر تدریس با حجاب اسلامی در مدارس مخالفت شده بود.  اعتراض این زن مربوط به پرونده ای از سال ۲۰۱۳ است. نهادهای تحصیلی ابتدا با استخدام این زن در دبستانی در شهر اسنابروک موافقت کردند، اما پس از آن که مشخص شد این زن در نظر دارد در مدرسه با حجاب اسلامی فعالیت کند، موافقت خود را پس گرفتند.  دادگاه اداری شهر اسنابروک آلمان با پرداخت خسارت به این دلیل مخالفت کرده که نهادهای تحصیلی به خاطر تعلقات دینی این زن با استخدام او مخالفت نکرده اند. آنها خواستار آن بوده اند که با همه متقاضیان به طور برابر برخورد شود و هرگونه نماد دینی و ایدئولوژیکی به مدارس راه نیابند.  این مقامات با تکیه بر ماده ۵۱ قانون آموزش در ایالت نیدرزاکسن آلمان با استخدام این زن مسلمان به عنوان معلم مخالفت کرده بودند، زیرا بر طبق این ماده معلمان باید به همه ی وظایف خود بدون هیج نمادی که نشان دهنده تعلقات دینی و ایدئولوژیک آنها باشد، عمل کنند و بی طرفی را در نظام آموزشی حفظ کنند.  صدور حکم برمبنای شرایط حقوقی سال ۲۰۱۳    این زن شاکی که امروز در ایالت نورد راین وستفالن آلمان زندگی می کند، از دادگاه اداری اسنابروک خواستار دریافت خسارت بر مبنای قوانین برابری حقوق عمومی برای همه شهروندان شده بود. او اعلام کرده بود که مقامات نهادهای تحصیلی ایالت نیدرزاکسن با حذف او برابری حقوق شهروندان را نقض کرده اند.  این زن دوسال پس از صدور حکم دادگاه، شکایت خود را تحویل داد، زیرا در سال ۲۰۱۵ از طرف دادگاه نظارت بر اجرای قانون اساسی آلمان ممنوعیت عمومی حجاب برای زنان معلم مسلمان در ایالت نورد راین وستفالن آلمان لغو شد.  بیشتر بخوانید: ممنوعیت حجاب برای معلمان در آلمان لغو می شود  در ماه مارس سال ۲۰۱۵ دادگاه نظارت بر اجرای قانون اساسی آلمان با لغو این ممنوعیت استدلال کرد که ممنوعیت حجاب با اصل آزادی مذهب در آلمان در تضاد است.  تا این تاریخ در ایالت نورد راین وستفالن آلمان این گونه استدلال می شد که استفاده از نمادهای مذهبی، از جمله حجاب می تواند بی طرفی نظام آموزشی را در مدارس از بین ببرد. پس از این رای دادگاه ایالت های دیگر آلمان نیز مجبور شدند قوانین نهادهای آموزشی خود را بازبینی و به روز کنند.  دادگاه اداری شهر اسنابروک آلمان در حکم خود در این باره اعلام کرده که شکایت این زن معلم را از نهادهای تحصیلی ایالت نیدرزاکسن آلمان به این دلیل رد کرده که حکم صادر شده در باره او برمبنای قوانین و شرایط حقوقی در سال ۲۰۱۳ بوده است.  البته حکم دادگاه اسنابروک هنوز قطعی نشده، زیرا شاکی این پرونده یک ماه پس از ابلاغ حکم وقت دارد به آن در دادگاه تجدید نظر اعتراض کند.به گفته یک فرمانده ارتش عراق بخش شرقی موصل به طور کامل از داعش پس گرفته شده است. ارتش خود را برای حمله به بخش غربی موصل آماده می‌کند. طی حملات داعش در استان صلاح‌الدین عده‌ای کشته و زخمی شدند.یک فرمانده ارتش عراق که رهبری گردان مبارزه با تروریسم را به عهده دارد روز چهارشنبه (۱۸ ژانویه  ۲۹ دی) اعلام کرد که ستیزه جویان گروه تروریستیدولت اسلامی (داعش) به طور کامل از شرق موصل بیرون رانده شده است. ارتش عراق حمله برای آزادسازی موصل را سه ماه پیش شروع کرد.  سرهنگ طالب جغاتی در کنفرانس مطبوعاتی که ظهر چهارشنبه در روستای برطله در شرق موصل برگزار شد گفت که نیروهای داعش مقاومت زیادی نشان دادند، اما سرانجام در برابر واحدهای ارتش و شبه نظامیان حامی آنها شکست خوردند.  حیدر عبادی، نخست وزیر عراق، دیروز سه شنبه (۲۸ دی) در بغداد از آخرین تلاش های ارتش این کشور برای تصرف شرق موصل خبر داده بود. این شهر هم اکنون پایگاه اصلی داعش در عراق شناخته می شود.  بیشتر بخوانید: نخست وزیر عراق آغاز عملیات بازپس گیری موصل را اعلام کرد  یک منبع دیگر از سوی ارتش عراق گفته است که گروه تروریستی دولت اسلامی (داعش) هم اکنون تنها دو محله عربی و رشیدیه در غرب موصل و بخشی از جاده جنگلی را در شمال شهر تحت کنترل خود دارد.  گفته می شود که هم اکنون در موصل آرامش نسبی برقرار است و نیروهای ارتشی و حامیان شبه نظامی آنها خود را برای حمله به غرب شهر آماده می کنند.  به گفته اهالی شهر نیروهای ائتلاف به رهبری امریکا در روزهای گذشته به بمباران متوالی بخش غربی موصل دست زدند که هدف آن نابود کردن مواضع و پایگاه های داعش برای ساخت تجهیزات و مواد منفجره بود.  بنا به گزارش ها روز سه شنبه نیروهای ارتشی موفق به پیشروی سریعی در شرق موصل شدند.  مقاومت در تکریت    خبرگزاری ها از قول منابع امنیتی عراق گفته اند که سحرگاه چهارشنبه (۱۸ ژانویه  ۲۹ دی) افراد مسلح داعش در جنوب شرقی تکریت در استان صلاح الدین، به حمله ای دست زدند که طی آن ۷ نفر از ستیزه جویان داعش و ۴ نفر از شبه نظامیان حشد شعبی به قتل رسیدند و ۹ نفر دیگر زخمی شدند.  هدف این حمله یک پایگاه نیروهای شبه نظامی در حومه شهر دور بود. پیش از این جنگنده های عراقی چند پایگاه داعش را بمباران کرده بودند.  طی درگیری دیگری در جنوب تکریت نیز ۶ نفر از مأموران پلیس عراق و ۸ نفر از افراد داعش به قتل رسیدند.  شامگاه سه شنبه طی انفجار یک خودروی بمب گذاری شده در بازاری در محله ابودشیر بغداد، ۶ نفر جان خود را از دست دادند که دو نفر از آنها مأمور پلیس بودند. این گونه حملات به طور عادی به گروه تروریستی داعش نسبت داده می شود.یکی از سخنگویان وزارت امور خارجه روسیه اعلام کرد که اجازه اقامت ادوارد اسنودن، همکار پیشین آژانس امنیت ملی آمریکا () دوسال دیگر تمدید شده است. او از سال ۲۰۱۴ به عنوان پناهنده در روسیه زندگی می‌کند.ماریا ساخارووا، سخنگوی وزارت امور خارجه روسیه در سایت فیسبوک خود اعلام کرد که دولت روسیه با تمدید اجازه اقامت ادوارد اسنودن، همکار پیشین آژانس امنیت ملی آمریکا () و پیمانکار سازمان جاسوسی آمریکا (سیا)، به مدت دو سال موافقت کرده است.  اسنودن در تابستان سال ۲۰۱۳  پس از افشای عملیات جاسوسی از جمله از شخصیت ها و مردم عادی در مکالمات تلفنی، ایمیل توسط آژانس امنیت ملی آمریکا () به روسیه گریخت و در همین کشور در سال ۲۰۱۴ اجازه اقامتی سه ساله دریافت کرد.  اجازه اقامت اسنودن به این ترتیب در تابستان سال جاری میلادی (۲۰۱۷) به پایان می رسید، اما با تصمیم دولت روسیه این شهروند آمریکا می تواند دو سال دیگر در روسیه اقامت داشته باشد.  اسنودن در میان بخشوده شدگان آمریکا نیست  تمدید اجازه اقامت اسنودن در روسیه در حالی صورت می گیرد که باراک اوباما، رئیس جمهور آمریکا   روز سه شنبه (۱۷ ژانویه  ۲۸ دی)، یعنی سه روز مانده به پایان دوره ریاست جمهوری اش اعلام کرد که ۶۴ زندانی، از جمله چلسی منینگ، سرباز ۲۹ ساله ارتش آمریکا که اسناد محرمانه در اختیار سایت افشاگر ویکی لیکس گذاشته بود را بخشیده است.  بیشتر بخوانید: باراک اوباما سربازی را که به ویکی لیکس اطلاعات داده بود بخشید  اقدام بخشودگی اوباما همچنین شامل ۲۰۹ پرونده قضایی دیگر نیز می شود. گرچه بسیاری ابتدا فکر می کردند که شاید نام اسنودن نیز در فهرست بخشودگان باشد، اما آن گونه که جاش ارنست، سخنگوی مطبوعاتی اوباما اعلام کرد اسنودن از دولت آمریکا تقاضای بخشودگی نکرده بود.  جاش ارنست در ادامه در باره اسنودن گفت: «او به دامان کشوری که مخالف آمریکا است پناه برده؛ کشوری که چندی پیش سعی کرد دمکراسی در کشور ما را تضعیف کند.» سخنگوی مطبوعاتی اوباما در پایان گفت که اقدام اسنودن بسیار سنگین تر و خطرناک تر بوده  است.  اسنودن پیامی برای چلسی منینگ، سرباز ارتش آمریکا که اسناد محرمانه در اختیار سایت افشاگر ویکی لیکس گذاشته بود، ارسال کرد و بخشودگی او را تبریک گفت. اسنودن در پیام خود همچنین نوشت: «تو تا پنج ماه دیگر آزاد خواهی شد. ممنونم از همه اقداماتی که برای همه انجام دادی.»چند روز مانده به گشایش ۳۵مین جشنواره فیلم فجر، ۴ هنرمند زندانی از اوین طی نامه‌ای ضمن اشاره به حمایت هنرمندان جهان از خود، به سکوت هنرمندان داخل کشور در برابر احکام قضایی و سرنوشت هنریشان اعتراض کرده‌اند.سی و پنجمین جشنواره فیلم فجر که امسال از روز ۱۰ تا ۲۲ بهمن ماه در برج میلاد تهران برگزار می شود، به عنوان بزرگترین و مهم ترین فستیوال سینمایی ایران، هر ساله میزبان ده ها هزار علاقمند و مشتاق سینماست. سی و دومین جشنواره موسیقی فجر نیز که امروز (پنجشنبه، ۳۰ دی ۱۹ ژانویه) هفتمین روز از برگزاری خود را می گذراند، بزرگترین فستیوال موسیقی کشور است.  کیوان کریمی و حسین رجبیان، فیلم سازان زندانی، و مهدی رجبیان و یوسف عمادی، موسیقی دانان زندانی در اوین از این مناسبت استفاده کرده، در جریان جشنواره موسیقی فجر و در آستانه برگزاری جشنواره فیلم فجر، در نامه ای سرگشاده از اعتراض هنرمندان جهان به احکام حبس خود به دلیل فعالیت های هنری شان نوشته اند و سکوت هنرمندان داخل کشور را پرسش برانگیز خوانده اند.  چرا سکوت!؟  به گزارش ارگان خبری مجموعه فعالان حقوق بشر در ایران، هرانا، چهار هنرمند زندانی در اوین در نامه سرگشاده خود نوشته اند: «روزهای پیش روی گردهمایی سالانه هنرمندان داخلی تنها این سئوال بی پاسخ را در ذهنمان متبادر می کند، که آیا آنها اخبار حمایت جهانی هنرمندان و جشنواره های بین المللی پیرامون ما را نشنیده اند که این چنین درباره احکام قضایی و سرنوشت هنری مان سکوت کرده اند، یا تن به مصلحت اندیشی و از سر تاسف منفعت طلبی داده اند که متاسفانه خود از اصل رسالت بی پروای هنر بدور است یا آنکه سئوال اساسی دیگر این است، که به واقع هنرمند داخلی به جز انگشت شمار آنقدر از قله های شرقی هنری جهان بدورند که مخیله شان تنها به مرز و محدوده جغرافیای کوچه و خیابان های بن بست پایتخت بسنده کرده است و اگر ادعای بیش از این بوده پس چرا سکوت!؟»  کیوان کریمی، حسین رجبیان، مهدی رجبیان و یوسف عمادی دلیل نگارش نامه خود را مصادره و توقیف مستقیم و غیر مستقیم تمام آثارشان عنوان کرده اند و اینکه «هیچ یک از هنرمندان داخلی برخلاف واکنش هنرمندان تراز اول دنیا به احکام سنگین زندان و مصادره آثار هنریمان واکنشی نشان نداده اند و برداشت ما در این اثنا و از این عمل چیزی جز این نیست که آنها به واضح روی از این حقیقت برگردانده و چشم بر آن بسته اند و گویی این بی تفاوتی نصیبی برایشان در پی داشته که این چنین بر آن پای می فشارند».  اتهام توهین به مقدسات  احکام یوسف عمادی (موسیقی دان)، مهدی رجبیان (موسیقی دان) و حسین رجبیان (فیلم ساز) اسفند ماه ۱۳۹۴ توسط شعبه ۵۴ دادگاه تجدیدنظر تهران تأیید شد و هر یک از آنان به سه سال حبس تعزیری، سه سال حبس تعلیقی و پرداخت ۲۰ میلیون تومان جریمه نقدی محکوم شدند.  هر یک از آنان پیش از این در شعبه ۲۸ دادگاه انقلاب به ریاست قاضی مقیسه به شش سال حبس تعزیری و ۲۰ میلیون تومان جریمه نقدی محکوم شده بودند. دادگاه انقلاب تهران هر یک از این هنرمندان را به اتهام توهین به مقدسات به ۵ سال زندان و به اتهام تبلیغ علیه نظام به یک سال زندان محکوم کرده بود.  مهدی رجبیان به همراه برادرش حسین رجبیان و یوسف عمادی مهرماه سال ۹۲ توسط نیروهای سپاه پاسداران در استودیو و دفتر کارشان بازداشت شده بودند. آنان پس از بازداشت، به سلول انفرادی بند دو الف سپاه پاسداران منتقل شده و اندکی بعد با قرار وثیقه ۲۰۰ میلیون تومانی آزاد شدند.  توقیف فیلم مجوزدار  حسین رجبیان کمی پیش از بازداشت نخستین فیلم سینمایی اش را تولید کرده بود که با وجود داشتن مجوز ساخت توقیف شد.  یکی از اتهامات مهدی رجبیان نوازنده سه تار، گرافیست و مدیر پایگاه اینترنتی برگ موزیک، ترویج بی اعتنایی به مقدسات از طریق انتشار موسیقی زیرزمینی است. او در زمان دستگیری در حال ضبط پروژه ای پژوهشی با عنوان تاریخ ایران به روایت سه تار بوده است.  یوسف عمادی نیز موسیقی دان و آهنگساز و مسئول فروش سی دی های سایت برگ موزیک بوده است. پایگاه اینترنتی برگ موزیک به تولید، معرفی و انتشار موسیقی​های زیرزمینی ایران می پرداخته که در دوران ریاست جمهوری محمود احمدی نژاد فیلتر شده بود.  صدور حکم زندان علیه این سه هنرمند واکنش های وسیع بین المللی برانگیخت و از جمله انجمن دفاع از آزادی بیان در موسیقی (فری میوز)، انجمن جهانی قلم، انجمن آهنگسازان و ترانه سرایان اروپا، کمپین بین المللی حقوق بشر در ایران و شورای هنرمندان اروپا به آن اعتراض کردند. همچنین ۱۶۵ هنرمند، نویسنده و فعال ایرانی نیز در بهمن ماه ۱۳۹۴طی بیانیه ای خواستار آزادی آنها شدند. درمیان امضاکنندگان نام جعفر پناهی نیز دیده می شد که خود در ایران ممنوع الکار و ممنوع الخروج است.  حکم زندان و شلاق  کیوان کریمی، دیگر هنرمند زندانی در اوین و یکی از نویسندگان نامه ی اعتراضی به هنرمندان، مستندسازی است که در اسفند ماه سال ۱۳۹۴ به یک سال زندان، پنج سال حبس تعلیقی و ۲۲۳ ضربه شلاق محکوم شد و روز ۳ آذر ۱۳۹۵ به زندان اوین احضار و اجرای حکم او آغاز شد.  نام این مستندساز جوان با ساختن فیلم کوتاهی به نام ماجرای زن و شوهر در جشنواره های مختلف بین المللی مطرح شد.  او در ۲۳ آذر ماه سال ۹۲ در پی ساخت فیلم مستند نوشتن بر شهر و به اتهام توهین به مقدسات بازداشت شد، اما پس از ۱۲ روز با قرار وثیقه آزاد شد و حکم قطعی او در اسفند ماه ۱۳۹۴ صادر شد. نوشتن بر شهر مستندی ۶۰ دقیقه ای درباره تاریخچه شعارنویسی و گرافیتی در تهران است که نه در ایران اکران عمومی شده و نه در هیچ جشنواره بین المللی به نمایش درآمده است.  در پی انتشار خبر حکم شلاق و زندان برای کیوان کریمی، کانون نویسندگان ایران به همراه ۱۳۷ کارگردان ایرانی و نیز انجمن ملی سینما و تلویزیون ایتالیا به حکم صادره علیه او اعتراض کردند.  انجمن های قلم در آمریکا، لندن و کانادا نیز با فراخوان کمپینی با حضور هنرمندان، خواستار تجدید نظر در حکم او شدند. ۲۲۳ فیلم ساز از سراسر دنیا نیز در حرکتی نمادین در اعتراض به حکم ۲۲۳ ضربه شلاق برای او، در ساخت فیلمی به نام کلمه، شلاق شرکت کرده و هر یک با گفتن واژه های انتخابی با کیوان کریمی ابراز همبستگی کردند.پزشکان آلمان می‌توانند به بیماران خود ماری‌جوانا یا کانابیس تجویز کنند. تمامی احزاب پارلمان آلمان با طرح دولت در این زمینه موافقت کردند. مصرف ماری‌جوانا برای تفنن همچنان ممنوع است. بر اساس طرحی که  روز پنچشنبه (۱۹ ژانویه  ۳۰ دی) با رای اکثریت مطلق نمایندگان پارلمان آلمان تصویب شد، پزشکان آلمان از ماه مارس مجاز خواهند بود برای درمان موقت یا دائمی برخی بیماری ها کانابیس تجویز کنند.  به این ترتیب بیمه های درمانی موظف می شوند، هزینه درمان از راه کانابیس را به عهده بگیرند.  البته هنوز اکثر نمایندگان محافظه کار پارلمان با آزادسازی کانابیس برای مصرف عادی افراد مخالف هستند.  بیشتر بخوانید: خطر ابتلا به روان پریشی در مصرف کنندگان ماری جوانای قوی  این گیاه که با نام های گوناگونی مانند ماری جوانا، گراس و علف در اغلب کشورهای جهان تولید و مصرف می شود مزایای زیادی، از جمله برای درمان بیماری های گوناگون، از بین بردن حالت تهوع به ویژه هنگام شیمی درمانی و همچنین کاهش درد مفصل دارد.  ماری جوانا طبی یا کانابیدیول گروهی از گیاهان شاهدانه به شمار می روند که دارای ماده تتراهیدروکانابینول و مواد شیمیایی دیگری هستند.    کنترل دولتی  قرار است کنترل تولید و مصرف کانابیس در آلمان به یک آژانس تخصصی واگذار شود که وابسته به انستیتوی دولتی مواد دارویی و تولیدات پزشکی خواهد بود. این آژانس کانابیس تولیدشده را می خرد و در اختیار شرکت های دارویی و داروخانه ها می گذارد.  بیشتر بخوانید: کانابیس باعث کاهش درد بدون تاثیر خماری  پزشکانی که کانابیس تجویز می کنند موظف خواهند بود، نتایج این شیوه درمانی را در اختیار آژانس مذکور بگذارند.  علاوه بر این قرار است، پژوهش در زمینه تاثیرات درمانی کانابیس در آلمان گسترش یابد.  بیشتر بخوانید: کارشناسان: مصرف حشیش باید آزاد شودچند سازمان یهودی آمریکایی برای بازپس‌گرفتن دارایی یک خانواده ثروتمند یهودی آلمانی‌تبار که در زمان حکومت ناسیونال سوسیالیست‌ها مصادره شده بود، از دویچه بانک آلمان شکایت کرده‌اند. آنها خواستار سه میلیارد دلار هستند.مجله منیجر ( ) در تازه ترین شماره خود (۱۹ ژانویه  ۳۰ دی) گزارش داد که چند سازمان رفاهی یهودی از دویچه بانک خواستار بازگرداندن دارایی خانواده ورتهایم شده اند.  آنها در این رابطه به دادگاهی در ایالات متحده شکایت کرده و مدعی شده اند که دارایی خانواده یهودی که پیش تر در فرانکفورت زندگی می کرده  است، به نرخ امروز سه میلیارد دلار بوده است.  اعضای خاندان ورتهایم  از راه تولید چرخ خیاطی ثروت هنگفتی به دست آوردند و پیش از روی کار آمدن نازی ها در آلمان، به اسپانیا مهاجرت کردند. آنها آن زمان دارایی خود را به بانک کردیت سوئیس  سپرده بودند.  بیشتر بخوانید: غرامت ۸۰۰ میلیون یورویی آلمان به بازماندگان هولوکاست  یک پرونده پیچیده قضایی  بر اساس گزارش منیجر، آخرین وارث خانواده ورتهایم در سال ۱۹۹۰ دارایی خود در کردیت سوئیس به زن و مردی که دوست نزدیک او بوده اند واگذار کرده است. این زوج مدت ها تلاش کرده اند، به دارایی ورتهایم در بانک سوئیسی دست بیابند اما موفق نشده اند.    آنها در سال ۲۰۱۲ یک تاجر آلمانی به نام تیم فور را وارث خود می کنند، اما فور هم موفق به کسب دارایی ورتهایم نمی شود.  سپس فور بخشی از این دارایی را به بنیاد ورتهایم می بخشد، به همین دلیل این بنیاد با کمک چند سازمان دیگر برای بازپس گیری پول خود از دویچه بانک به یک دادگاه آمریکایی شکایت کرده است.  بیشتر بخوانید: حکم تاریخی دیوان عالی آلمان برای مبارزه با جنایات نازی ها  مجله منیجر به نقل از فور نوشته است که یک کارمند دویچه بانک در اسپانیا خود را به عنوان قیم خانواده ورتهایم جا زده و دارایی این خانواده در کردیت سوئیس را به دویچه بانکَ منتقل کرده است.  سخنگوی دویچه بانک پس از انتشار بخش هایی از گزارش منیجر در روز پنجشنبه (۱۹ ژانویه)، اظهارات فور را بی اساس خواند و گفت که سازمان های رفاهی یهودی بارها در این رابطه اقدام قضایی کرده اند اما تاکنون نتوانسته اند ادعای خود را ثابت کنند.  سازمان های یهودی از کردیت سوئیس هم شکایت کرده اند، اما این بانک تاکنون در این رابطه سکوت کرده است.ساختمان پلاسکو که از صبح پنجشنبه دچار حریق گسترده شده بود، کاملا فرو ریخت. یک مقام شهرداری از حفر چاه و تونل در زیر پاساژ پلاسکو خبر داد. احتمال داده می‌شود ۵ آتش‌نشان در زیر آوار هنوز زنده باشند.زبانه کشیدن مجدد آتش  ; طبق خبری که دقایقی پیش خبرنگار مهر منتشر کرده، آتش بار دیگر از ساختمان فروریخته پلاسکو زبانه کشیده است. گفته می شود که آتش نشانان برای دسترسی به افرادی که زیر آوار مانده اند، به موازات تلاش برای حفر تونل، سعی داشتند از بالا و با برداشتن نما و سقف تحریب شده، راهی به درون باز کنند، که بار دیگر با شعله های آتش روبرو شده اند.   تردید درباره تعداد قربانیان  ; سخنگوی آتش نشانی اعلام کرد که خبر مربوط به کشته شدن ۲۰ مامور آتش نشانی را تایید نمی کند. این در حالی است که ساعتی پیش از آن، شهردار تهران خبر کشته شدن ۲۰ مامور آتش نشانی را اعلام کرده بود.   اعتراض یکی از آتش نشانان  ; طبق خبری که ایسنا منتشر کرده است، یکی از آتش نشانان درباره فرسودگی دستگاه ها و تجهیزات امدادی آتش نشانی اعتراض کرده است. گفته می شود که نایب رئیس شورای شهر تهران، مرتضی طلایی برای بازدید از محل حادثه حضور یافته است. یکی از آتش نشانایی که پشت لودر نشسته بوده است در اعتراض به طلایی گفته است: «چرا نگاه می کنید، پول بدهید دستگاه بخریم، این دستگاه برای چندین سال قبل است و چرا وقتی می خواهیم پول نمی دهید و باید نامه نگاری کنیم؟»    وضعیت ناروشن سفارتخانه ها  ; خبرگزاری میزان به نقل از پلیس دیپلماتیک کشور اعلام کرد که هیچ سفارتخانه ای در تهران و در حوالی ساختمان پلاسکو تخلیه نشده است. این در حالی است که پیش تر خبر تخلیه سفارتخانه هایی که در حوالی ساختمان پلاسکو قرار دارند، و از آن جمله سفارتخانه آلمان، اعلام شده بود.   هنوز کسی از زیر آوار خارج نشده است  ; سخنگوی ستاد بحران پلاسکو اعلام کرد علی رغم خبری که در شبکه های اجتماعی نشر و بازنشر شده است، هنوز کسی از زیر آوار خارج نشده است. علت این امر در آتشی است که زیر آوار کماکان زبانه می کشد. او گفته است که آتش نشانان به محض مشاهده آتش به سرعت آن را خاموش می کنند و مانع از سرایت آن به نقاط دیگر می شوند.  احتمال زنده بودن ۵ آتش نشان  ; شهردار تهران اعلام کرده است که پیامکی دریافت شده که حکایت از زنده بودن ۵ مامور آتش نشانی در زیر آوار دارد.   ; معاون اورژانس تهران خبر داده است که تعداد مصدومان به ۸۸ نفر رسیده است. که ۳۳ نفر  از آن ها به بیمارستان ها منتقل شده اند. گفته می شود که ۲۳ نفر از مصدومان ترخیص شده و ۱۰ نفر هنوز در بیمارستان ها بستری هستند.  ; ظاهرا حفر تونل و راهیابی به زیرزمین پاساژ پلاسکو نیز نتوانسته امکان نجات آتش نشانان را فراهم کند. خبرگزاری ایسنا گزارش داده است که گرچه با حفر تونل، مسیر برای راهیابی به طبقات و بخش های زیرین پلاسکو باز شده است، اما پس ازشکافتن هر بخشی، دود و آتش بیرون می زند و خطر شعله ور شدن مجدد آتش منتفی نیست.  دسترسی امدادگران به زیرزمین پاساژ پلاسکو  ; اقبال شاکری، رئیس کمیته عمران شورای شهر تهران اعلام کرد که امدادگران و آتش نشانان موفق شده اند به زیرزمین پاساژ پلاسکو دسترسی پیدا کنند. پیش از این او خبر از حفر چاه و تونل در پارکینگ بازار بزرگ کویتی های استانبول داده بود. مسئولان احتمال می دهند که شماری از آتش نشانان در جان پناهی در زیرزمین پاساژ محبوس شده باشند. پیش تر خبر ارسال پیامک آتش نشانان گزارش شده بود، اما این خبر پس از آن تکذیب شد.  حفر چاه و تونل زیر پاساژ پلاسکو  ; رئیس کمیته عمران شورای شهر تهران از حفر چاه و تونل در زیر پاساژ پلاسکو خبر داد. گفته شده است که آتش نشانان با استفاده از پارکینگ بازار بزرگ کویتی های استانبول لاش دارند چاهی برای رسیدن به افرادی که زیر آوار مانده اند، حفر کنند. پس از حفر این چاه و تونل دستگاه های زنده یاب به زیر پاساژ پلاسکو منتقل خواهد شد.  خطر سرایت حریق به ساختمان های مجاور  ; رئیس کمیته عمران شورای شهر تهران، اقبال شاکری، خطر سرایت حریق به ساختمان های دیگر را منتفی نمی داند. او گفته است که احتمال سرایت حریق به ساختمان شمالی پلاسکو نیز وجود دارد و آتش نشانان سعی دارند که مانع از آتش گرفتن این ساختمان بشوند. ساختمان شمالی پلاسکو نیز یک ساختمان تجاری است.  ; مدیر روابط عمومی شهرداری تهران مدعی شد که تا کنون ۳۰ بار به مدیران ساختمان پلاسکو هشدار داده شده است.   ; رئیس پلیس تهران احتمال می دهد که کار آواربرداری دو روز طول بکشد. این در حالی است که هنوز  از سرنوشت شماری از ماموران آتش نشانی اطلاعی در دست نیست.  ; خبر ارسال پیامک از سوی ماموران آتش نشانی از زیر آوار های ساختمان پلاسکو از سوی مسئولان تکذیب شده است.  تکذیب شایعه بمب گذاری  ; شایعه امنیتی بودن حادثه آتش سوزی ساختمان پلاسکو توسط رئیس پلیس تهران تکذیب شد. خبرگزاری ایسنا به نقل از رئیس پلیس تهران احتمال بمب گذاری یا خرابکاری در حادثه یاد شده را کاملا منتفی دانسته و تکذیب کرده است.   ; گفته می شود که انفجار یک مخزن ۴۰۰۰ لیتری گازوئیل علت بروز آتش سوزی در ساختمان پلاسکو بوده است. برای این پرسش که چرا این مخزن گازوئیل منفجر شده، تا کنون پاسخی از سوی مسئولان داده نشده است.  خبر کشته شدن ۲۰ مامور آتش نشانی  ; سایت خبری میزان به نقل از شهردار تهران خبر از کشته شدن ۲۰ نفر از ماموران آتش نشانی داده است.   ; ستاد بحران با حضور معاونان دادستان و شهرداری تهران تشکیل جلسه داد. برادر رئیس جمهور نیز برای رسیدگی به وضعیت امدادرسانی به محل حادثه رفته است.  ; بیمارستان های تهران به حالت آماده باش کامل درآمده اند.    امدادرسانی  ; مدیرعامل جمعیت هلال احمر استان تهران از اعزام نیروهای امدادرسانی به مصدومان و افرادی که زیر آوار گرفتار شده اند خبر داد. به گفته حسین کتابدار، تجهیزات مورد نیاز از شهرهای اطراف تهران گردآوری شده و به محل حادثه ارسال شده است.   ; حسین فریدون، دستیار ویژه روحانی نیز در محل حادثه حضور یافته و خواستار تسریع روند خدمت رسانی به مصدومان و نجات افرادی شده است که زیر آوار مانده اند.  پیامک از زیر آوار  ; وبسایت عصر ایران به نقل از رئیس کمیته عمران شورای شهر تهران نوشته است: «یک یا دو نفر از محبوس شدگان با ارسال پیامک به نیروهای امدادی اعلام کرده اند که در موتورخانه ساختمان پلاسکو در جان پناهی محبوس شده اند».   از سوی دیگر، خبرگزاری میزان به نقل از جلال ملکی، سخنگوی سازمان آتش نشانی نوشته است: «هیچ یک از آتش نشان های گرفتار در زیر آوار با همکاران خود تماس نداشته و این اخبار تأیید نمی شود».  ; تصاویر منتشرشده حضور نیروهای ارتش در محل حادثه را نشان می دهند.  ; در پی انتشار اخباری مبنی بر انفجار گاز در ساختمان پلاسکو، شرکت ملی گاز ایران اعلام کرد که ساختمان پلاسکو به گاز استان تهران وصل نبوده است. بر این اساس، گاز ساختمان های اطراف قطع شده است.  ; اسحاق جهانگیری، معاون اول رئیس جمهور، حسین هاشمی، استاندار تهران، و حسن قاضی زاده هاشمی، وزیر بهداشت در محل حاضر شدند.  ; قاضی زاده به شبکه خبر گفت: بیمارستان های اطراف به حالت آماده باش درآمده اند. از ۲۳ مصدومی که به بیمارستان ها منتقل شده اند، حال یک نفر وخیم است. مجروحان از مأموران آتش نشانی و مردم عادی بوده اند.  ; شهردار تهران در گفت وگو با شبکه خبر گفت: «به دلیل وقوع آتش سوزی در ساعات اولیه صبح جمعیت زیادی در ساختمان نبوده اند؛ حاضران پیش از تخریب ساختمان هم به بیرون منتقل شده بودند.» به گفته ی محمدباقر قالیباف، در حال حاضر بین ۲۰ تا ۲۵ نفر از مأموران آتش نشانی زیر آوار گرفتار هستند و تلاش برای نجات آنها در جریان است.  ; حسن روحانی، رئیس جمهوری اسلامی ایران، در دستوری به وزیر کشور، ضمن ابراز تأسف از حادثه رخ داده، تصریح کرد: «مقتضی است در اسرع وقت،  علل حادثه و مسئولیت حادثه بررسی و گزارش شود و نسبت به رسیدگی به مجروحان و جبران خسارات آسیب دیدگان توسط نهادهای مسئول اقدام فوری صورت پذیرد».  ; محسن نسج همدانی، معاون امنیتی و انتظامی استاندار تهران، با تکیه بر گزارش های اولیه آتش نشانان، اتصال کابل برق و یا روشن بودن اجاق پیک نیک را علت اولیه حادثه دانسته است. او امنیتی بودن آتش سوزی ساختمان پلاسکو را رد کرده است.  ; به گفته ی نسج همدانی، همزمان با آتش سوزی ساختمان پلاسکو و پیش از تخریب آن، سفارتخانه های اطراف (آلمان، انگلیس و ترکیه) به درخواست مقامات تخلیه شده اند.  ; بنا بر گزارش ها، در مراحل پایانی اطفای حریق ساختمان پلاسکو چند انفجار رخ داده و ساختمان تخریب شده است. خبرگزاری میزان، وابسته به قوه قضائیه، به نقل از ابوالفضل قناعتی، عضو هیئت رئیسه شورایی شهر تهران، نوشته است: «یک تانکر گازوئیل در محل ساختمان وجود داشته که انفجار این تانکر نیز سبب افزایش شدت آتش بوده است.»  حرارت بالا و ایمنی کم ساختمان از عوامل مؤثر در تخریب آن عنوان شده اند.  ; گفته می شود مراحل امدادرسانی و تأمین امنیت محل تا دو روز طول بکشد.  ; محمدباقر قالیباف، شهردار تهران، برای نظارت بر روند کار در محل حاضر شده است.  ; منابع خبری از مجروح شدن حدود ۷۰ نفر گزارش می دهند که به نوشته ی خبرگزاری دانشجویان ایران (ایسنا) بیشتر آنها امدادرسانان آتش نشانی هستند. از آمار کشته شدگان احتمالی خبری منتشر نشده است. ایسنا به نقل از پیرحسین کولیوند، سرپرست اورژانس کشور نوشته که گروهی از مأموران آتش نشانی هم به دلیل ریزش ساختمان در محل گرفتار شده اند.  ; تیم های امداد و نجات، آواربرداری و سگ های زنده یاب در محل هستند.    پیشینه خبر:  اندکی پیش از ساعت هشت صبح پنجشنبه (۱۹ ژانویه ۳۰ دی) ساختمان پلاسکو در چهارراه استانبول تهران (تقاطع جمهوریفردوسی) دچار آتش سوزی شد. آتش سوزی گسترده ای که گفته می شد تا ۹۰ درصد مهار شده، در نهایت ساختمان را در هم شکست. این ساختمان ظاهرا به صورت عمودی ویران شده و آوار در محل ساختمان فرو ریخته است. به گزارش شبکه خبر تلویزیون ایران، علاوه بر مأموران آتش نشانی که در طبقات مختلف مشغول به کار بوده اند، کارکنان و همچنین جمعی از کسبه که نگران دارایی خود بوده اند، هم در ساختمان حضور داشته اند.  علت آتش سوزی هنوز مشخص نیست؛ تا کنون خبر دقیقی هم از تلفات احتمالی این آتش سوزی منتشر نشده است.  خبرگزاری دانشجویان ایران (ایسنا) به نقل از جلال ملکی، سخنگوی سازمان آتش نشانی و خدمات ایمنی تهران نوشته بود که آتش سوزی در ساعت ۷ و ۵۹ دقیقه به سامانه ۱۲۵ گزارش شده است.  شدت آتش سوزی به حدی بوده که از ۱۰ ایستگاه آتش نشانی اطراف مأمور و تجهیزات به عمل اعزام شده و شماری از ایستگاه ها نیز به حالت آماده باش درآمدند. در تصاویر اولیه دود سیاه و غلیظی در طبقه های بالایی ساختمان دیده می شد. آتش سوزی از قرار معلوم در طبقات هشتم یا نهم آغاز شده و تا طبقه پانزدهم این ساختمان سرایت کرده بود.  این آتش سوزی موجب اعمال محدودیت های ترافیکی در چهارراه استانبول، خیابان جمهوری و خیابان سعدی شده است.  جلال ملکی حدود ۲ ساعت پس از آغاز آتش سوزی به ایسنا گفته است که حدود ۹۰ درصد از آتش مهار شده و مأموران در حال لکه گیری و تخلیه دود هستند.  ساختمان اداریتجاری پلاسکو عموما محل تولید و توزیع پوشاک بود. این ساختمان ۱۷ طبقه نخستین ساختمان بلندمرتبه خصوصی در ایران بود که در سال ۱۳۴۱ به دست خانواده ی یهودی مذهب القانیان ساخته شد. حبیب القانیان، صنعتگر و صاحب ساختمان که بعدها ساختمان آلومینیوم در تهران را هم ساخت، پس از انقلاب ۱۳۵۷ به حکم صادق خلخالی، حاکم شرع دادگاه های انقلاب اعدام شد. ساختمان ها هم مصادره شدند.  حبیب القانیان اولین تاجر شاخته شده و اولین یهودی ای بود که پس از پیروزی انقلاب ۵۷ اعدام شد. شهرزاد القانیان، نوه ی حبیب القانیان، سال ۲۰۱۵ در روزنامه واشینگتن پست نوشت که پدر بزرگش در دادگاهی ۲۰ دقیقه ای و بدون دسترسی به وکیل مدافع محاکمه شده و به اتهام جاسوسی برای صهیونیست ها حکم اعدام گرفته است.  حبیب القانیان، متولد ۲۳ فروردین ۱۲۹۱ در محله عودلاجان تهران، از جمله پایه گذار صنعت پلاستیک در ایران شناخته می شود. او در سال ۱۳۳۸ به ریاست انجمن کلیمیان ایران برگزیده شد و حدود دو دهه (تا انقلاب ۵۷) در این سمت باقی ماند.  نوه القانیان همچنین از حساسیت روحانیت شیعه به موفقیت های یهودیان در ایران نوشته است. بر این اساس، پس از ساخت ساختمان پلاسکو، آیت الله محمود طالقانی اعلام کرده که بلندترین ساختمان ایران (در آن زمان) به دست یک یهودی ساخته شده است.ساختمان پلاسکو با گسترش سریع آتش‌سوزی پس از چند ساعت فرو ریخت. ابعاد تلفات احتمالی آتش‌نشان‌ها و خسارات و بهت ناظران، هشتگ پلاسکو را به سرعت درشبکه‌های اجتماعی تبدل به ترند جهانی کرد.در جریان سوختن و فروریختن ساختمان پلاسکو واقع در چهارراه استانبول تهران جدا از علت بروز آتش سوزی، مسئله مدیریت بحران در مرکز انتقادات قرار دارد.  محمدرضا عارف یکی از شرکت کنندگان در جلسه ستاد مدیریت بحران حادثه پلاسکو که پس از وقوع آتش سوزی پلاسکو در نزدیکی محل حادثه برگزار شد از هماهنگی بسیار خوبی بین دستگاه های مختلف مدیریت بحران خبر می دهد. اما به نظر می آید که توضیحات و ستایش هایی از این دست نتوانسته کاربران را متقاعد کند.  تاخیر تلویزیون جمهوری اسلامی در اطلاع رسانی، ازدحام جمعیت، ترافیک، همه حلقه های یک زنجیرند که با مدیریت درست می توانند تاثیر مهمی بر تسریع و بهبود امدادرسانی در شرایط بحرانی داشته باشند.  به همین منظور در سال ۱۳۸۷ تصمیم تهیه طرحی جامع برای مدیریت بحران شهر تهران گرفته شده بود. این طرح از سوی شهرداری تهران با هماهنگی کمیته ملی کاهش اثرات بلایای طبیعی و ستاد حوادث غیر مترقبه وزارت کشور و همکاری ده ها وزارتخانه تهیه و در نهایت در سال ۱۳۸۲ ساختار مرکز پیشگیری و مدیریت بحران در شهرداری تهران تشکیل شد.  ابعاد خسارات جانی و مالی  به گزارش رسانه های داخلی به دلیل فرو ریختن عمودی ساختمان ۱۷ طبقه پلاسکو در پی آتش سوزی، ظاهرا خسارت واردشده به ساختمان های اطراف محدود بوده است. اما در زمان ریزش ساختمان شمار زیادی از آتش نشانان در داخل ساختمان مشغول کمک رسانی و در تلاش برای کنترل آتش بوده اند و آخرین گزارش ها از جان باختن دست کم ۲۰ تن از آتش نشانان حکایت دارند.  بسیاری از مردم در واکنش به این حادثه در محل جمع شده و خیابان ها را سد کردند. همین امر روند کمک رسانی به مصدومان و آتش نشان های زیر آوار را کند کرد.  بسیاری از کاربران در شبکه های اجتماعی یکی از دلایل این رفتار اشتباه را عدم آموزش به شهروندان می دانند.  آمار دقیق کشته شدگان، مصدومان و افراد ناپدیدشده در این حادثه هنوز مشخص نیست.  تاریخچه پلاسکو  ساختمان اداریتجاری پلاسکو با ۱۷ طبقه در سال ۱۳۳۹ ساخته و تا ۱۳۴۱ تکمیل شد و از اولین ساختمان های بلند ساخته شده در ایران است.  پلاسکو عموما محل تولید و توزیع پوشاک بود. این ساختمان ۱۷ طبقه نخستین ساختمان بلندمرتبه خصوصی در ایران بود که در سال ۱۳۳۹ به دست خانواده ی یهودی مذهب القانیان ساخته شد. حبیب القانیان، صنعتگر و صاحب ساختمان که بعدها ساختمان آلومینیوم در تهران را هم ساخت، پس از انقلاب ۱۳۵۷ به حکم صادق خلخالی، حاکم شرع دادگاه های انقلاب اعدام شد. ساختمان ها هم مصادره شدند.  حبیب القانیان اولین تاجر شاخته شده و اولین یهودی ای بود که پس از پیروزی انقلاب ۵۷ اعدام شد. شهرزاد القانیان، نوه ی حبیب القانیان، سال ۲۰۱۵ در روزنامه واشینگتن پست نوشت که پدر بزرگش در دادگاهی ۲۰ دقیقه ای و بدون دسترسی به وکیل مدافع محاکمه شده و به اتهام جاسوسی برای صهیونیست ها حکم اعدام گرفته است.  حبیب القانیان، متولد ۲۳ فروردین ۱۲۹۱ در محله عودلاجان تهران، از جمله پایه گذار صنعت پلاستیک در ایران شناخته می شود. او در سال ۱۳۳۸ به ریاست انجمن کلیمیان ایران برگزیده شد و حدود دو دهه (تا انقلاب ۵۷) در این سمت باقی ماند.  نوه القانیان همچنین از حساسیت روحانیت شیعه به موفقیت های یهودیان در ایران نوشته است. بر این اساس، پس از ساخت ساختمان پلاسکو، آیت الله محمود طالقانی اعلام کرده که بلندترین ساختمان ایران (در آن زمان) به دست یک یهودی ساخته شده است.پلیس آلمان موفق شد یک کامیون ایرانی را که حامل ۱۵۰ کیلوگرم هروئین بود شناسایی کند. از قرار معلوم دادستانی آلمان از ماه اوت سال گذشته از این محموله قاچاق مطلع بوده است. دو راننده ایرانی کامیون دستگیر شدند.روز پنجشنبه (۱۹ ژانویه  ۳۰ دی) دادستانی فدرال و پلیس جنایی آلمان گزارش دادند که شامگاه سه شنبه (۱۷ ژانویه) ماموران پلیس در اتوبان شماره ۳ این کشور دو کامیون ایرانی حامل ۱۵۰ کیلوگرم هروئین را متوقف کرده اند. ماموران در بازرسی کامیون ها توسط اشعه ایکس نشانه های مشکوکی در تریلر کامیون یافته و سپس با کمک یک سگ موادیاب محموله هروئین به قیمت میلیون ها یورو را کشف کرده اند.  بنا به داده های دادستانی فدرال آلمان، کامیون ها از ایران و از راه ترکیه به آلمان آمده اند و قرار بوده که مواد مخدر را در کشورهای اروپا پخش کنند.  دو راننده ایرانی ۳۷ و ۴۱ ساله کامیون ها دستگیر شده اند.  بیشتر بخوانید: افزایش چشمگیر تلفات ناشی از مواد مخدر در آلمان  به گفته سخنگوی پلیس جنایی فدرال آلمان، پرونده این قاچاق در ماه اوت گذشته در جریان بوده است.    منبع اصلی درآمد جنایتکاران  خبرگزاری آلمان می نویسد که قاچاق مواد مخدر همچنان منبع اصلی درآمد باندهای جنایتکار سازمان یافته است.  بخشی قابل توجهی از این مواد توسط گروه های ایرانی به اروپا صادر و پخش می شود.  بیشتر بخوانید: کشف ۳۳۰ کیلو هروئین در آلمان در محموله خیارشور و سیرترشی ایرانی  در تابستان سال جاری ماموران گمرک بلغارستان یک کامیون ایرانی حامل ۲۰۰ کیلوگرم هروئین را کشف کردند.  در سال ۲۰۱۴ نیز ماموران پلیس آلمان بزرگ ترین محموله هروئين در دهه های گذشته را در یک کامیون ایرانی یافتند. حدود ۳۳۰ کیلوگرم هروئین در قوطی های خیارشور و سیرترشی جاسازی شده بود.  پیش تر نیز در فرودگاه لایپزیک، ۴۵ کیلو هروئین در تار و پود فرش هایی که از ایران وارد شده بودند کشف شد.بشار اسد انتظار دارد گفت‌وگوهای صلح آستانه، زمینه‌های پایان بخشیدن به جنگ داخلی در سوریه را فراهم آورده و شورشیان سلاح خود را تحویل دهند و مورد عفو دولت قرار گیرند.خبرگزاری رویترز از بیروت گزارش داده است که رئیس جمهور سوریه از گفت وگوهای صلح قزاقستان انتظار دارد به جنگ خونین داخلی پایان داده و زمینه های برقراری آشتی ملی و حل و فصل اختلافات را فراهم آورد.  بشار اسد در مصاحبه با یک شبکه تلویزیونی ژاپنی درباره مضمون و ماهیت گفت وگوهای صلح آستانه سخن رانده و گفته است که هنوز روشن نیست که آیا این گفت وگوها صرفا یک دیالوگ سیاسی هستند یا چیزی فراتر از آن. رئیس جمهور سوریه افزوده است که هنوز به درستی روشن نیست که چه کسانی و به نمایندگی از کدام کشورها در این مذاکرات شرکت خواهند کرد. اما انتظار او از این کنفرانس این است که مذاکرات تنها به مسائل سیاسی محدود نشده و همه مسائل مورد اختلاف با نیروهای مخالف دولت را شامل شود.  پیامدهای شکست حلب  خواست آشتی ملی و ایجاد آتش بس در سراسر سوریه، رویکردی است که دولت اسد در مناطق جنگزده دنبال می کند. آن هم پس از آنکه نیروهای دولتی سال ها این مناطق را بمباران کرد ه اند. باید یادآور شد که مذاکرات صلح و آتش بس فراگیر پس از تصرف مجدد حلب ممکن شده است.  بیشتر بخوانید: ظریف: ایران و عربستان باید بتوانند در حل بحران  یمن و سوریه همکاری کنند  در واقعیت امر، روند برقراری آتش بس و مذاکرات دیپلماتیک بر بستر شکست نیروهای مخالف اسد در سوریه شکل گرفته است. نیروی هوایی روسیه و شبه نظامیان وابسته به جمهوری اسلامی به نیروهای دولتی سوریه کمک کردند تا بزرگترین شکست نظامی را به نیروهای مخالف اسد تحمیل کنند. شکست و عقب نشینی نیروهای مخالف دولت اسد در شرق شهر حلب، زمینه های توافق با شورشیان را فراهم آورده است.  در ماه دسامبر، نیروهای دولتی سوریه با کمک متحدان خود، روسیه و ایران، موفق شدند به کنترل نیروهای مخالف دولت در حلب خاتمه دهند. پس از آن، روسیه و ترکیه تلاش ورزیدند، زمینه های برقراری آتش بس در سوریه را فراهم آورند.  رئیس جمهور سوریه، بشار اسد گفته است «تا اینجا به باور ما، مذاکرات صلح آستانه گفت وگو با گروهای تروریستی بر سر برقراری آتش بس است.»  اسد گفته است که بر بستر این آتش بس گروه های مخالف این امکان را خواهند یافت تا در رابطه با آشتی ملی و خاتمه دادن به جنگ داخلی با دولت گفت وگو کنند. باید یادآور شد که بخشی از اظهارات اسد در مصاحبه با شبکه تلویزیونی ژاپنی، توسط خود او و به شکل توییت منتشر شده است.  مذاکرات آستانه  روسیه که قوی ترین حامی و پشتیبان دولت بشار اسد به حساب می آید توانسته است با کمک ایران و ترکیه گفت وگوهای آستانه را سازماندهی کند. ترکیه برخلاف ایران تا کنون از رزمندگان ضد اسد حمایت می کرده است. اما حال ترکیه رویکرد خود را در باره سوریه تغییر داده است و پیکان نبرد نظامی و تلاش های سیاسی خود را متوجه گروه های رزمنده کرد و نیروهای وابسته به گروه تروریستی دولت اسلامی کرده است.  بیشتر بخوانید: ایران مخالف حضور آمریکا در نشست آستانه است  شماری از گروه هایی که زیر مجموعه ارتش آزاد سوریه به حساب می آیند و تا کنون از پشتیبانی و حمایت ترکیه در مبارزات خود علیه بشار اسد برخوردار بودند، اعلام کرده اند که حاضر به شرکت در گفت  وگوهای صلح آستانه هستند. آن ها اعلام کرده اند که اولویت آن از مشارکت در مذاکرات قزاقستان برقراری آتش بس در کشور است. این در حالی است که برخی از گروه های رزمنده ضد بشار اسد، مثل گروه احرار الشام گفته اند که حاضر به شرکت در مذاکرات آستانه نیستند.  آتش بس پیش بینی شده در توافق های اولیه بارها تا کنون نقض شده است. این در حالی است که هر یک از دو طرف، نیروی مقابل را به عدم پایبندی به توافق آتش بس محکوم می کند. در حالی که دولت اسد، نیروهای شورشی را مسئول نقض آتش بس معرفی می کند، رزمندگان مخالف دولت اسد نیز بارها نسبت به نقض آتش بس توسط نیروهای دولتی سوریه اعتراض کرده اند.  نیروهای مخالف دولت اسد مدعی اند که نیروهای دولتی با همراهی نیروهای حزب الله لبنان دست به تلاش برای تصرف منبع اصلی تامین آب دمشق زده و از این طریق در منطقه وادی برادا، واقع در نزدیکی دمشق، توافق آتش بس را زیر پا نهاده اند.  دعوت از دولت آمریکا  سرگئی لاوروف، وزیر امور خارجه روسیه بار دیگر اعلام کرد که از دولت آمریکا رسما برای شرکت در گفت وگوهای صلح سوریه در پایتخت قزاقستان دعوت شده است.  خبرگزاری رویترز به نقل از آژانس روسی ریا نووستی گزارش می دهد که دعوت از آمریکا برای شرکت در گفت وگوهای آستانه روز پنجشنبه صورت گرفته است.  بیشتر بخوانید: اعلام آمادگی شورشیان سوریه برای شرکت در مذاکرات صلح  لاوروف گفته است که روسیه با دعوت رسمی از دولت دونالد ترامپ، بدان امید بسته است که مناسبات سیاسی دو کشور بهبود یابد و دستیابی به یک راه حل مسالمت آمیز برای بحران سوریه ممکن گردد. انتقاد از سیاست اوباما در سوریه و در مناسبات دولت آمریکا با روسیه نیز بخشی از اظهارات وزیرامورخارجه روسیه را تشکیل می داد.  در عین حال خبرگزاری روسی ریا نووستی از مسکو گزارش داده است که روسیه نمایندگانی از وزارت  دفاع و همچنین وزارت امورخارجه را به گفت وگوهای صلح آستانه اعزام خواهد کرد.  نخستین اقدام نظامی مشترک ترکیه و روسیه  خبرگزاری آلمان گزارش می دهد که برای نخستین بار نیروهای هوایی دو کشور روسیه و ترکیه در اقدامی مشترک به مواضع نیروهای وابسته به گروه تروریستی دولت اسلامی در حوالی حلب حمله کرده اند. با این حمله، عملا همکاری نظامی روسیه و ترکیه گسترش یافته است.  گفته می شود که هواپیماهای دو کشور در جریان حملات هوایی خود ۳۶ نقطه را هدف قرار داده و بمباران کرده اند. این خبر از سوی وزارت دفاع روسیه اعلام شده است.نرخ رشد اقتصادی چین در سال گذشته به طرز کم‌سابقه‌ای کاهش یافت و به ۶،۷ درصد رسید. این نازل‌ترین میزان نرخ رشد اقتصادی این کشور ظرف ۲۶ سال گذشته است.آهنگ رشد اقتصادی جمهوری خلق چین رو به کاهش است. پدیدهای که برای این دومین اقتصاد بزرگ جهان، چندان عادی نیست. اما بسیاری از کارشناسان مسائل اقتصادی این موضوع را منفی ارزیابی نمی کنند و بر این باورند  که کاهش نرخ  رشد اقتصادی چین نشانه ثبات بیشتر اقتصاد این کشور است. گروه دیگری از تحلیلگران جهان اقتصاد اما نسبت به پیامدهای اقتصادی ناشی از کاهش رشد در چین هشدار می دهند.  سیاست های جدید اقتصادی چین  اقتصاد چین در سال ۲۰۱۶ رشدی معادل ۶،۷ درصد داشته است. این کمترین نرخ رشد چین ظرف سال های پس از ۱۹۹۰ است. در سال ۲۰۱۵ نرخ رشد  اقتصادی این کشور دو دهم درصد بیش از آن بود. گفته می شود که کاهش نرخ رشد اقتصادی چین در اثر سیاست های جدید اقتصادی دولت این کشور رخ می دهد.  رهبری چین نرخ رشد اقتصادی کشور را برای ۹ ماه نخست سال گذشته در حد ۶،۷ درصد اعلام کرده بود. حال آنکه در سه ماهه آخر سال گذشته، نرخ رشد چین یک دهم بیش از میزان ماه های قبل از آن بود. از آن گذشته، مقامات چین از کاهش میزان صادرات کشور هم سخن گفته اند.  بیشتر بخوانید: پروژه  چین برای تسخیر جهان  میزان صادرات چین در سال گذشته میلادی ۷،۷ درصد کمتر از سال ۲۰۱۵ بوده است. باید توجه داشت که صادرات نیروی محرکه اصلی اقتصاد چین به حساب می آید.  رهبری چین در حال حاضر مشغول اصلاحات اقتصادی است. سیاست جدید اقتصادی چین ناظر بر آن است تا هر چه بیشتر از صادرات صنایع سنگین و سرمایهگذاری های متکی بر استقراض از سیستم بانکی فاصله گرفته و به تقویت تقاضا در بازارهای داخلی و نوآوری و خدمات بپردازد. هزینه اجرای چنین سیاستی کاهش آهنگ رشد اقتصادی کشور است. از همین رو، رهبری چین مایل بود که نرخ رشد اقتصادی سال ۲۰۱۶ خود را چیزی بین ۶،۵ تا ۷ درصد حفظ کند. امری که متحقق شد.  پیامدهای کاهش نرخ رشد  بسیاری از کارشناسان و تحلیلگران مسائل اقتصادی بر این باورند که کاهش نرخ رشد اقتصادی چین، پدیده ای منفی نیست و نشانه تثبیت بیشتر اقتصاد این کشور است. نرخ رشد اقتصادی چین همواره وابسته به حمایت های دولتی بود. این موضوع در گزارش جدید صندوق بین المللی پول نیز مطرح شده است. بر اساس گزارش صندوق بین المللی پول که روز دوشنبه ۱۶ ژانویه منتشر شد، هنوز حمایت و پشتیبانی دولت چین از فعالیت های اقتصادی بسیار زیاد است. صندوق بین المللی پول بارها نسبت به وابستگی حیات اقتصادی چین به حمایت های دولتی هشدار داده است.   بیشتر بخوانید: آغاز اجلاس داووس و هشدار چین درباره جنگ تجاری  در گزارش صندوق  بین المللی پول آمده است  که هرگاه دولت چین کماکان به پرداخت اعتبارات کلان به شرکت ها اقدام کند و تلاشی در جهت کاستن قرض آنها انجام ندهد، اقتصاد چین بیشتر تضعیف خواهد شد.  هوآنگ وایپینگ، پروفسور اقتصاد دانشگاه پکن درباره کاهش نرخ رشد اقتصادی و مشکلات اقتصادی چین در سال  جاری می گوید: «فشار و مشکلات از داخل و  خارج بر دوش اقتصاد کشور سنگینی می کند.» به نظر او، کاهش مناسبات بازرگانی با کشورهای دیگر، افزایش میزان قرض و مناقشه تجاری با دولت جدید آمریکا و سیاست های حمایت گرایانه دونالد ترامپ از جمله مسائلی و مخاطراتی هستند که می توانند در آهنگ رشد اقتصادی چین در سال جاری موثر واقع شوند..سخنگوی ستاد مدیریت بحران حادثه ساختمان پلاسکو اعلام کرد که وضعیت زیر آوار بحرانی است و تقریبا نمی‌توان انتظار زنده ماندن کسی را داشت. مهدی چمران گفت طبقات بالای ساختمان پلاسکو مملو از گازوییل بود.جلال ملکی، سخنگوی ستاد مدیریت بحران حادثه ساختمان پلاسکو  درباره آخرین وضعیت آواربرداری ساختمان پلاسکو  گفت: «عملیات آواربرداری کماکان ادامه دارد. ما هنوز کسی را بیرون نکشیده ایم. ولی وضعیت زیر آوار بحرانی است. شعله های نهفته همچنان وجود دارند و تقریبا نمی توانیم انتظار زنده ماندن کسی را داشته باشیم.»  او افزود: «آوار به حدی فشرده است که هیچ هوایی وارد آن نمی شود و به همین دلیل وقتی بخشی از آن را تکان می دهیم، شعله ور می شود. بدن های همکاران ما ذره ذره درحال آسیب دیدن است.»  گفته می شود بین ۲۰ تا ۳۰ نفر زیر آوارها محبوس مانده اند، اما تلاش نیروهای امدادی در شبانه روز گذشته برای دسترسی تاکنون به نتیجه نرسیده است.  بیشتر بخوانید:  حادثه پلاسکو؛ ادامه جستجو برای یافتن زیر آوار ماندگان  سخنگوی ستاد مدیریت بحران حادثه ساختمان پلاسکو درباره برخی اظهارات مبنی بر خطرساز بودن ساختمان های مجاور پلاسکو گفت: «این موضوع در دست بررسی است. معاون دادستان نیز اجازه داده است که هر زمان به این نتیجه رسیدیم که برای تسریع در عملیات نیاز به تخریب ساختمان است، آن را انجام دهیم.»  طبقات بالای پلاسکو مملو از گازوئیل بود  مهدی چمران رئیس شورای شهر که در نماز جمعه تهران سخنرانی می کرد، درباره جزئیات آتش سوزی ساختمان پلاسکو  گفت «آتش ابتدا اطفاء شد اما حدود ساعت ۱۱:۳۰ سه انفجار پیاپی باعث شد دوباره طبقات بالای ساختمان آتش بگیرد، چراکه این ساختمان گازکشی نداشت و قدیمی بود و از گازوئیل برای گرمایش استفاده می کرد. طبقات بالا نیز مملو از گازوئیل بود.»  رییس شورای شهر تهران افزود: «مشتعل شدن این گازوئیل ها باعث داغ شدن تمام ستون های ساختمان شده بود. وقتی طبقات بالا فرو می ریزد ضربه محکمی به طبقات پایینی وارد می شود و تمام آوار روی آن پایین می آید.»  چمران درباره شمار افرادی که ممکن است زیر آوار محبوس شده باشند، گفت: «زمانی که آتش طبقات در مراحل اولیه مهار شد، مردمی که وسایل و اسنادشان در ساختمان جا مانده بود برای آوردن آنها مجددا بازمی گردند که توسط آتش نشانان تخلیه می شوند و خوشبختانه کسی از مردم در طبقات بالا نبود اما در سایر طبقات امکان اینکه باز هم افرادی بوده باشند، وجود دارد و هنوز آمار درستی در این زمینه در دست نیست. حدود ۲۵ نفر از آتش نشانان نیز که در حال تخلیه مردم بودند، در ساختمان حضور داشتند.»  مهدی چمران به اعلام ۱۴ اخطار به مالکان ساختمان پلاسکو طی سه سال گذشته نیز اشاره کرد و گفت: «آخرین اخطار در مردادماه ابلاغ شد که به دادستانی، قوه قضاییه، فرمانداری و استانداری نیز رونوشتی از آن رفته است. ما هشدار می دهیم که ساختمان های دیگری نیز با چنین شرایطی وجود دارند.»  با این  حال این پرسش در رسانه ها مطرح است که با وجود هشداردهنده بودن وضعیت ایمنی ساختمان پلاسکو و دیگر ساختمان های نظیرآن در تهران، چرا مقام های مسئول شهرداری خود راسا برای تخلیه این ساختمان و ایمن سازی آن پیش از وقوع فاجعه اقدام نکرده اند.دادستانی تهران از دستگاه‌های مسؤول در دولت حسن روحانی خواسته است که پیام‌رسان تلگرام را در زمان انتخابات ریاست جمهوری ۱۳۹۶ مسدود کنند. مقام‌های دولتی تا کنون پاسخی به این درخواست نداده‌اند.هم زمان با بازداشت تعدادی از مدیران کانال های تلگرام در ایران، یک سازمان حقوق بشری می گوید، فشار نهاد های قضایی و امنیتی به دولت برای ایجاد محدودیت در فعالیت شبکه پیام رسان تلگرام ادامه دارد.  کمپین بین المللی حقوق بشر در ایران خبر داده که دادستانی تهران از دولت روحانی خواسته است که شبکه تلگرام در زمان انتخابات ریاست جمهوری در اردیبهشت ۱۳۹۶ مسدود شود.  در انتخابات دو مجلس شورای اسلامی و خبرگان در اسفند ۱۳۹۴ شبکه  پیام رسان تلگرام نقش چشمگیری در تبلیغات انتخاباتی و و بسیج هواداران گروه های رقیب انتخاباتی بازی کرد؛ طوری که رسانه های ایران آن را تلگرامی ترین انتخابات در جهان توصیف کردند.  استفاده وسیع از تلگرام و دیگر شبکه های اجتماعی دراین انتخابات، تاثیر و کنترل نهادهای حکومتی بر جریان اطلاع رسانی و تبلیغات انتخاباتی را به شدت محدود کرده بود.  کمپین بین المللی حقوق بشر در ایران در گزارش خود هم چنین نوشته است که طی سه سال گذشته، چهار نهاد بیت رهبری، قوه قضاییه، حوزه علمیه قم و همچنین نیروی انتظامی، از جمله نهادهایی بوده اند که به بهانه انتشار محتوای ضدانقلابی و ضدمذهبی در شبکه های اجتماعی، درخواست مشابه و متعددی برای ایجاد محدودیت یا بستن شبکه های پیام رسان مطرح کرده اند.  هنوز مشخص نیست که آیا دولت روحانی همانند سال گذشته و در جریان انتخابات مجلس شورای اسلامی، از عمل کردن به این درخواست ها سرباز می زند یا به این درخواست ها تن می دهد.  بیشتر بخوانید: احضار، بازجویی و تهدید مدیران چندین کانال تلگرام  در جریان انتخابات سال ۹۴ محمود واعظی، وزیر ارتباطات و فن آوری اطلاعات، گفته بود: «برخی نهادها برای فیلتر کردن شبکه های اجتماعی و قطع اینترنت فشار آوردند اما مقاومت کردیم.»  بازداشت ده ها مدیر کانال تلگرامی  در روزهای گذشته کانال های تلگرامی بسیاری مسدود و مدیران برخی از این کانال ها احضار و بازداشت شده اند. روز چهارشنبه ۲۹ دی ماه، رئیس کل دادگستری استان هرمزگان، با تایید  بازداشت ۳۲ شهروند ایرانی به دلیل مدیریت یا عضویت در کانال های تلگرامی، اتهام آنان را نشر اکاذیب، بر هم زدن نظم عمومی، ایجاد رعب و وحشت در مردم، اشاعه مضامین ضد فرهنگی و تشویش اذهان عمومی، انتشار موارد غیراخلاقی و تبلیغات نامتعارف و غیرمجاز در حوزه اماکن عمومی اعلام کرد.  رئیس کل دادگستری استان هرمزگان گفته است که مدیران ۷۸ صفحه، کانال و گروه در شبکه های اجتماعی، توسط پلیس فتا دعوت، احضار یا دستگیر شده  و تعدادی از کانال های تلگرام نیز مسدود شده اند.  رئیس دادگستری استان هرمزگان از ارائه اطلاعات بیشتری درباره افراد بازداشت شده، کانال ها و محتوای آنها خودداری کرده است. کمپین بین المللی حقوق بشر در ایران می گوید: «در سیستم قضایی ایران اتهاماتی مانند نشر اکاذیب، برهم زدن نظم عمومی و تشویش اذهان عمومی عمدتا مواردی است که به متهمان سیاسی و امنیتی تفهیم می شود.»  پلیس فتا (فضای تولید و تبادل اطلاعات ایران) در آذرماه ۱۳۹۵ اعلام کرد که کانال های تلگرامی با بیش از پنج هزار دنبال کننده (فالوور) موظف هستند برای خود مجوز بگیرند. همزمان کمپین بین المللی حقوق بشر در ایران از هک چندین کانال پرطرفدار تلگرامی و احضار، بازجویی و تهدید مدیران این کانال ها خبر داد.علی‌اکبر ولایتی با حکم علی خامنه‌ای جای اکبر هاشمی رفسنجانی در دانشگاه آزاد را گرفت. این درحالی است که اساسنامه دانشگاه آزاد تعیین رئیس هیات مؤسس و هیات امناء را بر عهده هیات مؤسس و هیات امنای این دانشگاه ‌گذاشته است.علی خامنه ای، رهبر جمهوری اسلامی در حکمی که روز جمعه (اول بهمن ۲۰ ژانویه) در رسانه ها منتشر شد، گفت که اساسنامه مصوب شورای عالی انقلاب فرهنگی در چگونگی انتخاب رئیس هیأت مؤسس سکوت کرده است.  در این حکم آمده است: «با عنایت به فقدان تأثرانگیز رئیس محترم هیأت مؤسس و هیأت امناء دانشگاه و سکوت اساسنامه مصوب شورای عالی انقلاب فرهنگی در چگونگی انتخاب رئیس هیأت مؤسس و ضرورت تسریع در انتخاب فرد عهده دار این مسئولیت، جناب آقای دکتر علی اکبر ولایتی از اعضای آن هیأت را به عنوان رئیس هیأت مؤسس منصوب می کنم تا هیچگونه وقفه ای در تمشیت قانونی امور آن دانشگاه  که نقش مؤثری در امر آموزش عالی کشور دارد  به وجود نیاید.»  چند روز پیش از انتشار حکم انتصاب ولایتی هاشم میربزرگی، یک حقوقدان ایرانی به خبرگزاری ایسنا گفته بود، تعیین رییس هیات مؤسس و هیات امناء بر عهده هیات مؤسس و هیات امنای دانشگاه  آزاد است.  هاشم میربزرگی با اشاره به مفاد اساسنامه دانشگاه آزاد اسلامی در مورد نحوه تعیین فرد جایگزین رئیس سابق هیات مؤسس و هیات امنای دانشگاه  آزاد اسلامی تصریح کرده بود: «لازم است بر اساس ماده ۸ اساسنامه دانشگاه جلسه هیات مؤسس دانشگاه تشکیل و فرد یا افراد جایگزین برای عضویت در هیات مؤسس انتخاب شوند و اسامی به شورای عالی انقلاب فرهنگی ارسال شود.»  این حقوقدان خاطرنشان کرده بود: «مطابق عرف حاکم بر هیات ها و ضوابط قانونی هیات مؤسس و هیأت امناء، پس از تشکیل جلسه از بین اعضاء یک نفر را به ریاست هیأت انتخاب می کنند که این موضوع در تبصره ۱ ماده ۱۰ اساسنامه دانشگاه و آیین نامه داخلی هیات مؤسس به وضوح تصریح شده است.»  اساسنامه دانشگاه آزاد چه می گوید؟  نحوه تعیین اعضای هیات مؤسس در ماده ۷ فصل دوم اساسنامه دانشگاه آزاد تشریح شده است. در این ماده گفته شده که دانشگاه آزاد اسلامی از چهار رکن هیات مؤسس،  هیات امنا، رییس دانشگاه و شورای دانشگاه تشکیل شده است.  در ماده ۸ فصل دوم اساسنامه دانشگاه آزاد اسلامی نیز آمده است: «هیات مؤسس مرکب از ۹ نفر شامل آقایان اکبر هاشمی رفسنجانی، سیدعبدالکریم موسوی اردبیلی، عبدالله جاسبی، علی اکبر ولایتی، حسن حبیبی، سیدحسن خمینی، محسن قمی و حمید میرزاده است و چنانچه اعضای هیات مؤسس به علل مختلف مانند فوت، استعفاء، بیماری، برکناری، ناتوانی و یا هر علت دیگر به ۶ نفر کاهش یابد،  هیئت مؤسس باید افراد جایگزین به تعداد مورد نیاز را ظرف مدت ۳ ماه برای عضویت در هیئت مؤسس به شورای عالی انقلاب فرهنگی پیشنهاد کند.»  در تبصره ۱ ماده ۸ آمده است: «چنانچه هر یک از اعضای هیات مؤسس در سه جلسه متوالی یا ۵ جلسه غیر متوالی و بطور غیر موجه شرکت نکنند، مستعفی تلقی می شوند و طبق مفاد ماده فوق، جایگزین آنها تعیین می شود.»  همچنین در تبصره ۲ همین ماده نیز تاکید شده است: «چنانچه هیات مؤسس طبق حکم قسمت اخیر ماده فوق و ظرف مدت سه ماه افراد جایگزین را برای عضویت در هیات مؤسس به شورای عالی انقلاب فرهنگی پیشنهاد ندهد، شورا راسا اقدام به معرفی و تصویب افراد جایگزین خواهد کرد.»  در روزهای گذشته اظهارنظرهای متعددی درباره جانشینی رئیس هیات امنای دانشگاه آزاد مطرح شده بود. براساس گزارش ایسنا در یکی از این اظهارنظرها عبدالله جاسبی، رئیس سابق دانشگاه آزاد، از احتمال انتخاب حسن خمینی، به عنوان جانشین هاشمی رفسنجانی در دانشگاه آزاد اسلامی خبر داده بود.با وجود گذشت یک شبانه‌روز از آتش‌سوزی و فرو ریختن ساختمان پلاسکو، همچنان از وضعیت زیر آوار ماندگان اطلاعات دقیقی در دست نیست. شهردار تهران اعلام کرده که در فروریزی ساختمان پلاسکو ۲۰ آتش‌نشان جان خود را از دست داده‌اند.در تهران تلاش امدادگران و آتش نشانان برای نجات زیر آوار ماندگان حادثه آتش سوزی و فرو ریختن ساختمان پلاسکو ادامه دارد. گفته می شود تعدادی از ماموران آتش نشانی در زیر آوار مانده اند که تلاش ها برای نجات آنها ادامه دارد.  محمدباقر قالیباف، شهردار تهران، شامگاه پنجشنبه (۳۰ دی  ۱۹ ژانویه) اعلام کرد در فروریزی ساختمان پلاسکو ۲۰ آتش نشان جان خود را از دست دادند. به گفته او پس از آنکه حدود ۲۰ آتش نشان بسیاری از مردم را از محل حادثه نجات دادند، در زیر آوار گرفتار شدند که هنوز سرنوشت این گروه از آتش نشانان مشخص نیست.  قالیباف درباره جزئیات حادثه گفت: «ساختمان حدود ساعت ۸ صبح (پنجشنبه ۳۰ دی ماه) دچار حریق شد. پس از وقوع آتش سوزی بلافاصله تیم های آتش نشانی وارد عملیات شدند و در عملیات اولیه موفق به خاموش کردن و مهار آتش شدند. متاسفانه پس از این عملیات، طبقه دهم به دلیل وجود مشتعل کننده دچار انفجار شدیدی شد که همین امر موجب شکسته شدن سازه و فروریختن کامل ساختمان شد.»  شهردار تهران افزود: «پس از این انفجار سازه ساختمان پلاسکو در طبقه دهم دیگر تحمل طبقات بالایی را نداشت و به همین دلیل ساختمان به یکباره فروریخت.» شهردار تهران افزود: «در این حادثه جمعی از همکاران سازمان آتش نشانی شهرداری تهران به شهادت رسیدند.»  در این میان یکی از آتش نشانان به نام بهنام میرزاخانی  که به علت شدت جراحات و سوختگی در بیمارستان بستری شده بود، جان خود را از دست داده است.  گمانه زنی ها درباره علت حادثه  علی بیت اللهی، رئیس پژوهشکده ساختمان و ابنیه فنی مرکز تحقیقات راه، مسکن و شهرسازی، درباره علل حادثه پلاسکو می گوید: «طبق ارزیابی های اولیه، ساختمان پلاسکو از یک سو دربردارنده مواد قابل اشتعال نظیر منسوجات و پوشاک و از سوی دیگر فاقد سیستم اطفاء حریق استاندارد بود.»  به گفته او، طبقات فوقانی ساختمان ابتدا دچار حریق شده و با توجه به اینکه این ساختمان دارای سازه فلزی یکپارچه بوده است، بر اثر حرارت، مقاومت وزنی خود را از دست داده است. طبقاتی که کانون حریق بوده نرم می شود و نمی تواند وزن طبقات فوقانی را تحمل کند.  بیت اللهی تصریح کرد: «موقعیت ساختمان پلاسکو در بافت متراکم تجاری قرار دارد. ساختمان پلاسکو نماد تجارت در شهر تهران است اما معابر باریک، عدم رعایت استانداردهای لازم در اطراف ساختمان و قدمت بیش از ۵۰ سال، دلایلی بوده که دامنه بحران را در این حادثه بالا برده است.»  بیشتر بخوانید: ساختمان پلاسکو در تهران فرو ریخت؛ چندین آتش نشان کشته شدند  بیت اللهی هشدار داد که ساختمان پلاسکو ساختمان اول و آخر تهران نیست که در وضعیت خطرناک قرار دارد. به گفته او، از این نوع سازه با این نوع وضعیت از نظر خطرپذیری در تهران زیاد است. در بازار تهران و اطراف همین ساختمان، پاساژهای مختلفی با قدمت بالا وجود دارد.  از سوی دیگر رئیس سازمان مدیریت بحران کشور به خبرگزاری ایسنا گفته است، وجود تانک های سوخت و مواد سوختی زیاد باعث شعله ور شدن آتش در ساختمان پلاسکو شده است.  رئیس سازمان مدیریت بحران کشور با اشاره به اینکه کشور ما یک کشور حادثه خیز است و از سوی دیگر شاهد حوادث انسان ساخت نیز هستیم، گفت: «آن طور که باید، به بحث مدیریت بحران در کشور ما پرداخته نشده است. اگر در تهران حادثه ای رخ دهد نمی توانیم بیش از ۲۰ درصد را پوشش دهیم.»  خسارت ۱۵۰۰ میلیارد تومانی  علی فاضلی، رئیس اتاق اصناف ایران، حادثه فرو ریختن ساختمان پلاسکو را یک زنگ خطر برای همه بخش های مدیریت شهری کشور دانست.  او به خبرگزاری ایرنا گفت، برآورد اولیه کمیته ویژه رسیدگی به حادثه ساختمان پلاسکو از خسارات مالی حدود ۱۵۰۰ میلیارد تومانی است و متاسفانه بخش قابل توجهی از اصناف این ساختمان بیمه نیستند.  علی فاضلی هم چنین از ناپدید شدن تعدادی از شاغلان ساختمان پلاسکو خبر داده و گفته است: «متاسفانه از سرنوشت تعدادی از کسبه و شاغلان ساختمان پلاسکو اطلاعی در دست نیست و ابعاد مختلف خسارات این حادثه تلخ در کمیته ویژه ای در اتاق اصناف ایران در دست بررسی است.»تیم کارشناسی سازمان ملل پس از بازدید از حلب، ویرانی این شهر را در حد یک فاجعه ارزیابی کرد. بر اساس گزارش این کارشناسان حدود ۹۰ درصد بخش باستانی حلب خسارت دیده یا به‌کلی نابود شده است. روز جمعه (۲۰ ژانویه  ۳۱ دی) یک تیم کارشناسی سازمان علمی، فرهنگی و تربیتی ملل متحد (یونسکو) گزارش بازدید خود از شهر حلب سوریه را در پاریس منتشر کرد.  در این گزارش آمده است که به حدود ۶۰ درصد بخش باستانی حلب خسارت های شدید وارد شده و حدود ۳۰ درصد آن به کلی ویران شده است.  ایرینا بوکووا، مدیرکل یونسکو هنگام ارائه گزارش تیم کارشناسی گفت، آنچه که در شهر باستانی حلب رخ داده، یک تراژدی برای جامعه جهانی به شمار می رود.  بیشتر بخوانید: پژوهش های پایه ای برای بازسازی میراث تاریخی حلب  مسجد اموی و ارگ تاریخی حلب از جمله آثار باستانی مشهوری هستند که خسارت های جدی دیده اند. مسجد اموی یکی از قدیمی ترین و زیباترین مساجد منطقه محسوب می شود.  بخش قابل توجهی از بازار قدیمی حلب که دارای مغازه های چوبی بود نخستین بار در سال ۲۰۱۲ طعمه آتش شد.  شهر باستانی حلب در سال ۱۹۸۶ در فهرست میراث جهانی یونسکو قرار گرفت. آن زمان این شهر مهم ترین مرکز صنعتی و تجاری سوریه بود.  بیشتر بخوانید: یونسکو تخریب بازار قدیمی شهر حلب را تراژدی خواند  در طول هزاره های گذشته، اقوام مختلف با ادیان و فرهنگ های گوناگون در حلب ساکن شده و با یکدیگر زندگی صلح آمیزی داشته اند.  بر اساس آخرین آمار، در سال ۲۰۰۶ میلادی حدود ۲ میلیون و ۹۰۰ هزار نفر در حلب زندگی می کردند.سخنگوی دولت مکزیک اعلام کرد که ال چاپو، رئیس سابق کارتل سینالوآ به مقامات آمریکایی تحویل داده شد. دادگاه عالی مکزیک با درخواست وکیلان او برای عدم تحویلش به آمریکا موافقت نکرد.بالاخره در روز پنجشنبه ۱۹ ژانویه ۲۰۱۷ خواکین گوزمن ال چاپو مشهور به کوتوله، قدرتمندترین سردسته قاچاقچیان مواد مخدر مکزیک، به آمریکا تحویل داده شد. به گفته مقام های مکزیکی، بعد از موافقت دادگاه با تحویل ال چاپو به آمریکا او به شهر مرزی سیوداد خوارس برده شده و به کارمندان اداره مبارزه با مواد مخدر آمریکا تحویل داده شده است. طبق خبرهای موجود، او به نیویورک برده شد.  بیشتر بخوانید: غول قاچاق مواد مخدر مکزیک به آمریکا تحویل داده می شود  گوزمن در تگزاس و کالیفرنیا به اتهام قتل، قاچاق انسان و مواد مخدر، پولشویی و تشکیل باندهای جنائی محاکمه خواهد شد. طبق اطلاع منابع رسمی مکزیک، از سال ۲۰۰۶ به بعد و در نتیجه جنگ مواد مخدر (در گیری مسلحانه بین گروه های رقیب قاچاق مواد مخدر و ارتش مکزیک) در این کشور بیش از ۸۰ هزار نفر کشته شدند.  بیشتر بخوانید: موافقت مکزیک با استرداد ال چاپو به آمریکا  وکیلان ال چاپو تلاش کردند که با شکایت به دادگاه عالی مکزیک مانع تحویل او به آمریکا شوند، اما تلاش آنها جایی نبرد. آندرس گراندوس یکی از وکیلان مدافع  ال چاپو می گوید ممکن است موکلش تشکیل دادگاه عالی حقوق بشری دولت آمریکا را تقاضا کند.  آل چاپو گفته است که در صورت تحویل شدن به آمریکا، اطلاعات خود را در اختیار مقامات آمریکایی قرار خواهد داد. بسیاری براین باورند که سردسته خطرناک ترین کارتل قاچاقچیان مکزیک، ارتباط تنگاتنگی با مامورین عالیرتبه امنیتی این کشور برقرار کرده است.  بیشتر بخوانید: دستگیری سردسته خطرناکترین کارتل قاچاقچیان مکزیک  خواکین گوزمن بیش از ۳۰ سال است که در معامله قاچاق مواد مخدر دست دارد. او تاکنون دوبار از زندان فرار کرده است: بار اول در سال ۲۰۰۱ و بار دوم در ژوئیه ۲۰۱۵ با حفر تونلی به طول یک و نیم کیلومتر در زیر سلولش. در آن زمان گفته شد که برای اجرای نقشه فرار به او در زندان کمک شده است.یک روز پیش از مراسم تحلیف، دونالد ترامپ در سخنرانی خود بر وحدت و یکپارچگی ملی آمریکا تاکید کرد. جامعه آمریکا دو پاره شده است و یکی از علت‌های شکاف جامعه آمریکا خود رئیس جمهور جدید این کشور است.در شامگاه پیش از مراسم تحلیف رئیس جمهور جدید آمریکا، دونالد ترامپ، هزاران نفر علیه او دست به تظاهرات زدند. این در حالی است که تظاهرات جدیدی علیه او سازماندهی شده است. بزرگترین آن برای روز شنبه (۲۱ ژانویه) پیش بینی شده است. حال  ترامپ از وحدت ملی آمریکا سخن می گوید و از اینکه برنامه او احیای عظمت این کشور است.  در حاشیه کنسرتی که در واشنگتن برگزار شده بود، ترامپ گفت: «ما وحدت کشورمان را احیا می کنیم.» او تاکید کرد که شعار احیای عظمت آمریکا به معنی آن است که او می خواهد آمریکا را برای همه شهروندان این کشور به یک کشور برتر بدل کند.  بیشتر بخوانید: اوباما در آخرین کنفرانس مطبوعاتی: روابط سازنده با روسیه به سود آمریکا و جهان است  بیش از یک سال و نیم از آغاز رقابت های انتخاباتی آمریکا می گذرد. ترامپ آن را سفری به سوی عظمت و برتری آمریکا نامیده است. او پیروزی خود را نشانه آشکار تمایل مردم به تغییر دانست و گفت که او صرفا سفیر و پیامبر این تغییر است و کسی است که مردم آمریکا را دوست می دارد.  تکرار وعده ها  ترامپ در آخرین سخنرانی پیش از مراسم تحلیف خود بار دیگر همان شعارها و وعده هایی را تکرار کرد که در کارزار انتخاباتی خود مطرح کرده بود. او گفت که خواهان کارآفرینی در آمریکا است و بر آن  است در مرز کشور با مکزیک دیوار احداث کند.  او گفت که اجازه انتقال فرصت های شغلی به کشورهای دیگر را نخواهد داد و همه تلاش خود را به کار خواهد بست تا امکان کار در خود آمریکا و برای شهروندان این کشور فراهم شود.  دشواری های ترامپ  شکافی که پیروزی ترامپ در  جامعه آمریکا ایجاد کرده است، چیزی نیست  که به سادگی برطرف شود. بر اساس نظرسنجی ها ترامپ تنها رئیس جمهور تاریخ آمریکا است که به هنگام ورود  به کاخ سفید از چنین حمایت و پشتیبانی نازلی برخوردار است. گفته می شود که تنها ۴۰ درصد از جامعه آمریکا نسبت به او رویکردی مثبت دارند.  بسیاری از نمایندگان دموکرات اعلام کرده اند که در مراسم تحلیف ترامپ شرکت نخواهند  کرد. حتی قرار است  روز شنبه تظاهراتی بزرگ علیه ترامپ در پایتخت آمریکا برگزار شود. پیش بینی می شود، صدهاهزار نفر در این تظاهرات شرکت کنند.  بیشتر بخوانید:ترامپ می تواند سیاست خارجی روسیه را نیز تغییر دهد  تظاهرات علیه ترامپ پیش از آغاز ریاست جمهوری او شروع شده است. به عنوان نمونه، هزاران نفر در نیویورک در آستانه مراسم  تحلیف به خیابان ها آمدند و علیه او دست به تظاهرات زدند. شهردار نیویورک، بیل دبلاسیو و هنرمندانی چون رابرت دنیرو و آلک بالدوین و کارگردان صاحب نام آمریکا، مایکل مور نیز در این تظاهرات شرکت کرده بودند. تظاهرات دیگری نیز سازماندهی شده اند.مدیر ستاد بحران پلاسکو می‌گوید که محبوس شدن ۲۰ تن از نیروهای آتشن‌شان در میان آوار محرز است. خاکبرداری هنوز ادامه دارد.مقامات آتش نشانی گفتند دستگاه های امدادی در تلاش اند تا بدون کم ترین آسیب دیدگی پیکر افرادی را که در زیر آوار مدفون شده اند خارج کنند.  جلال ملکی سخنگوی ستاد مدیریت بحران حادثه ساختمان پلاسکو و سخنگوی سازمان آتش نشانی می گوید، ماموران آتش نشانی برای خارج کردن کامل پیکر همکاران خود تلاش کردند.  بیشتر بخوانید: پلاسکو؛ نمونه بی بها بودن مقررات و جان مردم  سخنگوی سازمان آتش نشانی افزود احتمالا به دلیل حرارت بالا به بدن های سالم  آتش نشانان نمی رسیم. به گفته این مقام آتش نشانی کار آواربرداری سنگین همچنان ادامه دارد و تابحال چند ستون ۵۰ تنی حمل شده است. جلال ملکی سخنگوی سازمان آتش نشانی صریحا گفت دیگر نباید منتظر زنده ماندن ۲۰ آتش نشان مفقود شده باشیم.  تکذیب ارسال پیامک آتش نشانان از زیر آوار  سخنگوی سازمان آتش نشانی خبرهای مربوط به ارسال پیامک وتماس از سوی آتش نشانان گرفتار شده را تکذیب کرد و گفت تاکنون هیچ پیامک ویا تماسی با نیروهای آتش نشانی از سوی همکارانمان برقرار نشده است.  این مقام آتش نشانی همچنین خبر مربوط به نفوذ ازراه فاضلاب به زیر زمین پاساژ و حفر تونل به زیر زمین پاساژ را هم نادرست دانست.  بیشتر بخوانید: حادثه پلاسکو از نگاه طراحان و کارتونیست ها  خبرگزاری ایسنا در روز جمعه (۳۰ دی ۱۹ ژانویه) در دومین روز حادثه پلاسکو بیانیه مجمع نمایندگان تهران را منتشر کرد. نمایندگان تهران در بیانیه خود آوردند: «مجمع نمایندگان تهران با دقت و حساسیت لازم نسبت به ریشه یابی و علل وقوع حادثه و انجام وظایف نظارتی خود و پیگیری از دستگاه های ذیربط اقدام خواهد نمود و از هیچ گونه تلاشی دریغ نخواهد کرد.»  احتمال تخریب ۲ ساختمان مجاور پلاسکو     اقبال شاکری رئیس کمیته حمل و نقل شورای شهر تهران هم در گفت وگو با خبرنگار ایلنا گفته است آواربرداری های سنگین در محل حادثه پلاسکو رو به پایان است. شاکری اما هشدار داده است که  دو ساختمان واقع در پشت ساختمان پلاسکو و بخش غربی این ساختمان تحت فشار قرار دارند.  بیشتر بخوانید: حادثه پلاسکو؛ ادامه جستجو برای یافتن زیر آوار ماندگان  رئیس کمیته حمل و نقل شورای شهر تهران گفته است که در حال حاضر آتش تحت کنترل است و احتمال سرایت آن به سایر نقاط وجود ندارد اما او تاکید کرده است که در صورت نیاز این دو ساختمان تخریب خواهند شد.جان و مال بسیاری در آتش ساختمان پلاسکو سوخت. همه دنبال مجرم یا مجرمین‌ می‌گردند. مجرم از نگاه کارشناسان، مسئولانی هستند که اجازه بهره‌برداری از ساختمان‌هایی را می‌دهند که فاقد حداقل ضوابط ایمنی‌اند.وقتی ساختمان پلاسکو سوخت و تلی از خاک، تیرهای حمال، انبارهای پوشاک و مواد پلاستیکی بر سر گروهی از آتش نشانان و شماری از کسبه فروریخت، بحران تهران را فراگرفت. بحرانی بسیار عمیق تر از آن چه از زبان مقام های مسئول شنیده می شود.  مهدی چمران، رئیس شورای اسلامی شهر تهران گفته است که در سه سال اخیر ۱۴ اخطار بابت ناایمن بودن ساختمان پلاسکو داده شده است. به گفته او ساختمان های دیگری نیز در تهران هستند که وضعی بهتر از پلاسکو ندارند. شبیه این را برخی دیگر از مسئولان هم گفته اند. این خبر منتشر شده است که ۳۰۰۰ ساختمان تنها در تهران در شرایطی مشابه پلاسکو وجود دارد و در دیگر کلان شهرهای ایران هم وضع بهتر نیست.  هشدارهایی که امروز داده می شوند، تا رسیدن حادثه ای دیگر فراموش خواهند شد. گفته شده است که حدود ۶۰۰ واحد تولیدی و تجاری در پلاسکو بود. آیا ساختمان پلاسکو متناسب با این نیاز ساخته شده بود؟ کارشناسان می گویند میزان خطری که این گونه بناها را در تهران و دیگر کلان شهرهای ایران تهدید می کند، بالاست و به سادگی قابل برطرف کردن نیست.  حمید عرفانیان دست اندرکار حوزه معماری و شهرسازی به دویچه وله می گوید:  «استفاده ای که از ساختمان پلاسکو می شد، بخصوص در طبقات آن که کارگاه های تولیدی بودند، تناسبی با مجوز استفاده و ظرفیت آن ساختمان نداشت و اگر هم داشت، اشتباه بوده است. در ساختمان هایی که با فرمت اداری طراحی شده اند، نمی توانیم کارگاه های تولیدی دایر کنیم. عدم تناسب کاربری ساختمان با خود ساختمان و نبود امکانات ایمنی از قبیل پله های فرار و یا ضوابط مقابله با حریق، همه و همه ضوابطی است که در این ساختمان و بسیاری ساختمان های دیگر رعایت نشده اند و به دلیل همه این مشخصه ها، پیش بینی می شود که این گونه حوادث بازهم تکرار شود.»  این را علی فاضلی، رئیس اتاق اصناف هم پس از حادثه ساختمان پلاسکو گوشزد کرده است: «به هر حال وقتی ساختمانی ۵۴ ساله در مرکز شهر تبدیل به تولیدی لباس شود و حجم بالایی از مواد اشتعال زا در آنها وجود داشته باشد هیچ بعید نیست حادثه هایی از این دست اتفاق بیفتد.»  او به بازار بزرگ تهران اشاره کرده و می گوید: «هنوز می بینیم در بازار بزرگ تهران با آن راهروهای تنگ و تاریکی دارد و از کمترین امکانات ایمنی برخوردار نیست، انبارهایی پر از مواد قابل اشتعال، چسب ها و غیره وجود دارد که عین همین موارد را هم می توان در مناطق دیگری مثل خیابان جمهوری که اتفاقا در مرکز شهر هم قرار دارند، مشاهده کرد و مجموعی از اینها باعث می شود که این شرایط آبستن حوادث تلخی از این دست باشد.»  آیا ساختمان های جدید ایمن ترند؟  درست است که ساختمان پلاسکو قدیمی بود و برای بهسازی آن با معیارهای امروزین ایمنی ساختمان کاری نشده بود. اما آیا همه ساختمان های جدیدی که در تهران و دیگر کلان شهرها ساخته می شوند، مقررات و ضوابط ایمنی را رعایت کرده اند؟  حمید عرفانیان در پاسخ به پاساژ علاء الدین، ساختمانی یک چهارراه آن طرف تر از ساختمان پلاسکو اشاره می کند و می گوید:  « از عمر ساختمان جدیدسازعلاءالدین شاید ۱۵ سال بگذرد و مرکز فروش موبایل در تهران است. این ساختمان یکی از بحرانی ترین ساختمان های تهران است. تردد در داخل این ساختمان از شدت شلوغی ممکن نیست. من نمی دانم این ساختمان چگونه مجوز بهره برداری دارد و چرا جلوی آن گرفته نمی شود. اگر خدای نکرده اتفاقی در این ساختمان بیفتد، میزان تلفاتش شاید سی  چهل برابر فاجعه ای خواهد بود که برای ساختمان پلاسکو اتفاق افتاد. این را همه ما داریم می بینیم، ولی کسی عکس العملی نشان نمی دهد.»  ضوابطی که زیرپا گذاشته می شوند و بحران هایی که در راهند  در طرح های جامع یا طرح  تفصیلی شهری بر قواعد و مقرراتی تاکید شده است که زیرپا گذاشتن آن ها می تواند فاجعه بار باشد. این قوانین عمدتا در کشورهایی نادیده گرفته می شوند که نظارت قانون بر دستگاه های اجرایی ضعیف است و یک قانون حرف آخر را می زند: سودجویی.  محمدباقر قالیباف، شهردار تهران این روزها در همه خبرها نامش دیده می شود. او به صاحبان کارگاه ها در محل های ناایمن تذکر داده است که «باید هرچه زودتر برای ارتقای سطح ایمنی ساختمانهای خود همکاری لازم را داشته باشند؛ همکاری نداشتن برای ایمن سازی وضعیت کارگاه های ناایمن موجب بروز حوادثی مانند ساختمان پلاسکو می شود.»  ولی وقتی ساختمانی بدون داشتن مشخصاتی که ایمنی ساکنانش را تضمین کند، مجوز بهره برداری می گیرد و یا ساختمانی که بارها درباره خطرناک بودنش هشدار داده شده، هم چنان مورد استفاده قرار می گیرد، کدام نهاد و چه کسانی مسئول هستند؟  حمید عرفانیان می گوید: «نظارت بر ایمنی شهری و ساختمان سازی کاری است که باید از دولت شروع شود و توسط شهرداری ها انجام شود و شهرداری ها برای کسب درآمد، به جای فروش تراکم و تغییر کابری ها راه های دیگری را برای درآمد پیدا کنند. مثلا ساختمانی که باید سه طبقه ساخته می شده است، مجوز ۱۵ طبقه را می گیرد. تغییر کاربری های پروژه ها عدم تعادل بحرانی را ایجاد می کند که تا سال ها با آن دست به گریبان خواهیم بود.»  آتش نشانی تهران، در جنگی نابرابر   گروهی از آتش نشانان تهران در ساختمان پلاسکو به کام مرگ رفتند. این حادثه ممکن است هرجای دیگر دنیا هم اتفاق بیفتد. اما زمانی که مرگ آن ها حاصل کاستی ها و سوءمدیریت است، آنگاه اعلام عزای عمومی کسی را تسلی نمی دهد.  مقررات ایمنی ساختمان سازی تنها به استحکام آن در برابر بلایای طبیعی یا انسانی محدود نمی شود. ساختمان هایی در شهرهای بزرگ ایران، بخصوص تهران بالا رفته اند، در قرار گرفتن در بافت شهری گاه حداقل ضوابط ایمنی را رعایت نکرده اند. حمید عرفانیان می گوید:  «ایمنی تنها این نیست که یک ساختمان فرو نریزد. ایمنی معنایش این است که افرادی که داخل آن ساختمان یا اطراف آن هستند، تحت تاثیر قرار نگیرند. ما الان در تهران یا بیشتر شهرهای کلان برج هایی را داریم که بدون توجه به این که ماشین های آتش نشانی می توانند به آن ها دسترسی داشته باشد، چگونه بار ترافیکی آن منطقه می تواند کنترل شود، یا اساسا به علت نداشتن شبکه آب آتش نشانی،  آیا آن سیستم آتش نشانی که در بناها گذاشته می شود، قابلیت جلوگیری از گسترش حریق را دارد.  بعضی وقت ها گفته می شود که ساختمان های بلند نماد توسعه هستند. توسعه یعنی این که ما بدانیم ماشین آتش نشانی تا چه طبقه ای می توانند آب را برساند. نردبان آن تا چه طبقه ای می تواند برسد. وقتی ما فقط تا هشت طبقه بیشتر نمی توانیم بیشتر سرویس بدهیم ساختن ساختمان ۲۰ طبقه معنا ندارد. وقتی ما برای فرار هلیپد روی پشت بام می گذاریم، وقتی هلیکوپتری نداریم، عملا آن هلیپد کاری نمی کند. ما یک سری نمادهای توسعه را گرفته ایم ولی فکر توسعه ای هنوز جا نیافتاده است. ما بحرانی را ایجاد می کنیم که در آینده مدیریت آن واقعا کار مشکل و یا شاید غیرقابل کنترلی باشد.»  پلاسکو نماد یک دوره معماری  ساختمان پلاسکو برای خیلی ها در تهران یادگاری از دوران جوانی یا کودکی است. برای طراحان شهری و معماران نماد یک دوره از معماری در ایران است. اولین بنای بلند تهران با اسکلت فلزی که ورود به دوره ای جدید را نوید می داد. این بنا بعد از نیم قرن، ارزشی ویژه داشت و کاستی های بسیار. حمید عرفانیان می گوید پلاسکو با مشخصات فنی و ضوابط آن زمان طراحی و اجرا شده بود؛ مشخصاتی متناسب با شرایط اقتصادی و اجتماعی آن زمان.  «الان کد های ساختمانی کاملا عوض شده اند و براساس کدهای ایمنی امروزی ساخته می شوند. طبیعتا تمام ساختمان های پیش از انقلاب باید به لحاظ ایمنی مورد بازنگری قرار بگیرد و این تنها محدود به تهران نمی شود. همه کلان شهرهای ایران مثل مشهد، اصفهان، تبریز یا شیراز دچار این نقیصه هستند و بحرانی ترین آن ها متاسفانه در تهران اند.»  در بسیاری از کشورها برای حفظ و بهسازی بناهایی مانند پلاسکو نهایت تلاش را می کنند. ولی چرا به بهسازی ساختمان هایی مانند پلاسکو اهمیتی داده نمی شود؟  حمید عرفانیان می گوید:   «اساسا در تمام دنیا داشتن ساختمان هایی با قدمت بالا یک ارزش محسوب می شود و به همین جهت قوانین شهرسازی و قوانین ایمنی ناظر بر این هستند که ساختمان های قدیمی بهسازی و بازسازی شوند تا تخریب. متاسفانه در ایران این رویه حاکم نیست. در ایران رویه حاکم به جهت اقتصاد بیماری که حاصل فروش تراکم توسط شهرداری هاست، باعث شده است که عمر ساختمان ها کم شود و ترجیح بر تخریب ساختمان ها و نوسازی بیشتر است تا بازسازی آن ها.»يك كشيش نوكيش در غرب آلمان پذيرش پناهجويان مسيحی را پرمشكل می‌داند ولی اداره سراسری مهاجران و آوارگان این مدعا را رد مي‌كند.كشيش مسلمان زاده ايرانی، پدر ويلسون (نام ها به خواست اشخاص مربوط مستعارند) سال هاست كه در آلمان زندگی می  كند و عده زيادی را تعميد داده كه به خاطر آزار و پیگرد در ایران به آلمان پناهنده شده اند. اما كشيش ديگر ايرانی، دانيال می  گويد كه حدود دو سه ماه است كه پذيرش پناهندگان مسيحی بسيار محدود شده به طوری كه حتی درخواست پناهندگی خود او را هم رد كرده اند.  پدر دانيال در پاسخ اين پرسش كه چند درصد از مهاجران ايرانی به علت های مذهبی درخواست پناهندگی مي دهند مي گويد:  «آمار روشنی ندارم ولی دقيقا مي دانم كه ۹۵ درصد از كسانی كه درخواست شان علت مذهبی داشته، مسيحی هستند. مشكل اصلی متقاضیان اين است كه در جمهوری اسلامی به عنوان مرتد فكری شناخته می  شوند. اگر كسی پدر و مادر غير مسلمان داشته باشد ولی خودش مسلمان شود و بعد باز به دين پدر و مادرش بگرود، او را در ايران كنونی مرتد ملی ميخوانند و كسانی را كه مسلمان زاده اند و به دين ديگری مي گروند، مرتدان فكری مي نامند. در كشور ما فقط مسيحي زادگان و كسانی كه جزو اقليت های قومی ارمنی و آشوری هستند مي توانند آزادانه در دين خود بمانند. باقی مسيحيان همه تحت آزار و پيگرد هستند.»  كشيش دانيال اشاره مي كند كه شايد به خاطر بهبود روابط ايران و آلمان هم اكنون تنها مسيحيان زير ۳۰ سال به عنوان پناهنده يا مهاجر به رسميت شناخته  شوند زيرا امكان كاريابی دارند.  اما بخش مطبوعاتی اداره سراسری مهاجران و آوارگان آلمان  اين ادعاها را كاملا بی  پايه می  داند. سخنگوی اين بخش به دويچه وله گفت: «حدود ۱۱ هزار درخواست پناهندگی ايرانيان در سال گذشته ميلادی بررسی شده است. از اينها حدود ۷۰۰۰ نفر پاسخ مثبت گرفته اند و بسياری هم فرجام داده يا به دادگاه ها رجوع كرده اند كه حكم شان هنوز معلوم نيست.»  این سخنگو افزود: «دگركيشی به طور كلی در پذيرش درخواست پناهندگی نقش دارد ولی بازپرسان ما بايد مطمئن باشند كه درخواست كننده به راستی به كيش ديگری گرويده و تحت آزار و پيگرد بوده و اين آزار و پيگرد به خاطر باور مذهبی او انجام گرفته است.»  ارتداد در اسلام  عيسی ولايی كارشناس حقوقی كه پايان نامه كارشناسی ارشدش را درباره ارتداد در اسلام نوشته، از يكسو اثبات ارتداد را روند سنگينی می نامد و با آوردن نمونه هايی از آيات قرآنی و روايات ديگر مجازات ارتداد را با قانون های اسلامی سازگار نمي داند. ولايی مي نويسد كه تنها پس از وجود چهار شرط مي توان شخصی را به ارتداد متهم كرد:  خروج از اسلام، انكار جاحدانه (يعنی انكار آگاهانه)، اختيار كفر و اقدام عملی بر ضد اسلام كه با فقدان هر يك از شرايط چهارگانه، حكم ارتداد منتفی است. ولايی در همين رابطه تأكيد مي كند كه در هيچ يك از آيات قرآن، احكام ارتداد بيان نشده و تنها سخن از وعيد عذاب آخرت است.  اما همين نويسنده در جای ديگر كتاب خود مي گويد: «در ادبيات دينی ما قوام و ارزش انسان به نحوه ايمان و اعتقاد او بستگی دارد و انسان بی اعتقاد در شمار چارپايان و يا پست تر از آن به حساب آمده است. ... گرچه در قانون مجازات اسلامي به صراحت برای كسی كه تغيير عقيده مي دهد و به اصطلاح مرتد مي شود مجازاتی در نظر گرفته نشده است اما بر اساس نظريه مشورتی اداره كل حقوقی و تدوين قوانين قوه قضائيه قاضی مجاز است كه بر اساس احكام شرع در مورد مرتد حكم صادر كند. بنا بر اين، قضات مأذون بر اساس مقررات ياد شده، مي توانند عملی را كه فاقد مجازات در قانون است لكن در شرع مجازات خاص براي آن مقرر شده، مثل ارتداد طبق مقررات شرعی مجازات نمايند.»  پيامدهای اجتماعی  مسأله دگركيشان در جمهوری اسلامی همواره يكی از معضلات سياسی و اجتماعی بوده است. درحاليكه يهوديان و مسيحيان به عنوان اهل كتاب در مجلس ايران نماينده دارند، اقليت های مذهبی ديگر مورد انكار و حتی آزار قرار گرفته و می گيرند.  بهرام دهقانی فرزند اسقف كليسای پروتستان در اصفهان در سال ۱۳۵۸ توسط افراطيان مسلمان كشته شد و مهدی ديباج از مسيحيان تبشيری پس از نُه سال حبس به علت ارتداد، به طرز نامعلومی به قتل رسيد.  مسيحيان مسلمان زاده نوكيشی كه به آلمان پناهنده شده اند همگی از برگزاری مراسم عبادی پنهان در ايران سخن می گويند.  از سوی ديگر يوسف ندرخانی كه در سال ۱۳۹۰ نخست به جرم ارتداد به اعدام محكوم شده بود که پس از استعلام از رهبر جمهوری اسلامی آزاد شد.  مقامات اداری و حقوقی آلمان با آگاهی به اينكه مسيحيان مسلمان زاده به انحا گوناگون زير فشار قرار مي گيرند، در مواردی كه اين فشارها از سوی فرد يادشده اثبات شوند، به درخواست پناهندگی آنها پاسخ مثبت مي دهند اگرچه اثبات چنين فشارهايی همواره آسان نيست.  برای نمونه حدود يك هزار آواره كه خود را ايرانی معرفی كرده اند در سال گذشته ميلادی يا در مرزها اجازه ورود به آلمان را نيافته و بازگردانده و يا از كشور اخراج شده اند. از سوی ديگر در همين بازه زمانی، بيش از سه هزار ايرانی به علت دگركيشی به عنوان پناهنده در آلمان به رسميت شناخته شده اند. هم زمان ۱۵۷۸ نفر به خواست خود و با دریافت کمک مالی از دولت آلمان به ایران بازگشته اند.محمدصابر ملک‌رئیسی بعد از ۲۰ روز به اعتصاب خود در زندان اردبیل پایان داد. او جوان‌‌ترین زندانی سیاسی ایران است که حدود یک سوم از عمر خود را در زندان گذرانده است. مقامات زندان برای رسیدگی به مطالبات او وعده مساعد دادند.هرانا، ارگان خبری مجموعه فعالان حقوق بشر روز پنجشنبه (۳۰ دی ۱۹ ژانویه) گزارش داد که محمد صابر ملک  رئیسی زندانی سیاسی بلوچ که حکم محکومیت ۱۵ ساله خود را بصورت تبعیدی در زندان اردبیل سپری می کند به اعتصاب خود پایان داده است.  رئیسی در مهرماه ۱۳۸۸ زمانی که محصل دوره دوم متوسطه بود دستگیر شد و بیش از یک سال در بازداشتگاه اداره اطلاعات زاهدان و زندان مرکزی این شهر در حبس بود. دادگاه عمومی انقلاب زاهدان این نوجوان ۱۷ ساله بلوچ را محاکمه و به ۱۵ سال حبس در تبعید محکوم کرد. اتهام این نوجوان همکاری با گروه های معاند نظام عنوان شده است و به گفته خودش تحت بدترین شکنجه ها از او اعتراف گرفته اند.  این زندانی در ۲۴ سالگی خود حدود یک سوم از عمرش را در تبعید و زندان به سر برده است. او برای سال ها از امکان ملاقات و تماس با خانواده خود نیز محروم بود.  بیشتر بخوانید: اعتراض مشترک چهار هنرمند زندانی به سکوت هنرمندان داخلی  ۱۴ ساعت به میله پرچم بسته شد  بنابه گفته فعالان حقوق بشری، روز چهارشنبه  ۸ دی ۹۵ رئیسی به مدت ۱۴ ساعت در هوای سرد اردبیل با دستبند و پابند در حیاط این زندان به میله پرچم بسته شده است. او در اعتراض به این عمل مسئولین زندان اردبیل به حسن روحانی رئیس جمهور ایران نامه نوشت و اعتصاب غذای خود را آغاز کرد.  این زندانی به دلیل نگارش نامه و اعتصاب غذا توسط مسئول حفاظت زندان اردبیل مورد توهین و ضرب و شتم قرار گرفت و به قرنطینه منتقل شد.  بیشتر بخوانید: پایان اعتصاب غذای شیرزاد و شریعتی، شروع اعتصاب سحرخیز  حبیب الله سربازی از کمپین حقوق بشری فعالین بلوچ که سال ها درباره وضعیت او در زندان اردبیل گزارش داده به دویچه وله می گوید، محمد صابر ملک رئیسی با وعده مساعد مسئولان برای رسیدگی به مطالباتش با تعلیق یک هفته  ای اعتصاب به اعتراض ۲۲ روزه خود پایان داده است و اگر این مسئولان تا یک هفته دیگر به وعده هایشان عمل نکنند، بار دیگر اعتصاب خواهد کرد.   دستگیری در زمان نوجوانی   حبیب الله سربازی از کمپین فعالین بلوچ درباره جزئیات دستگیری این جوان می گوید که رئیسی در پی عدم همکاری برادرش عبیدالرحمن (که در پاکستان حضور داشت) با وزارت اطلاعات به همراه دو برادر دیگرش در سال ۱۳۸۸ دستگیر شد. ماموران وزارت اطلاعات در مراجعه به منزل آنها به پدر و مادرشان اعلام کردند در صورت عدم تحویل عبیدالرحمان، سه فرزند دیگرشان را در زندان اعدام خواهند کرد.  دو برادردستگیرشده بعد از پیگیری بستگان و ریش سفیدان محل، پس از گذشت ۴ ماه با قید وثیقه هفتاد میلیون تومانی آزاد شدند، اما برادر کوچک تر (محمد صابرملک) به زندان و تبعید محکوم می شود.  سربازی خاطرنشان می کند که فعالان حقوق بشری نسبت به وضعیت جوان ترین زندانی سیاسی ابراز نگرانی می کنند.  بیشتر بخوانید: اعتصاب غذا در اوین و کرج؛ وضعیت نگران کننده زندانیان سیاسی  خود این زندانی هم در نامه ای که به حسن روحانی، رئیس جمهور نوشته گفته است مورد اذیت و آزار زندانبانان قرار گرفته و شکنجه شده است.  او در نامه خود می نویسد: «برای بهتر شدن وضعیتم دست به اعتصاب غذا زده ام وخواستار برخورد قانونی شده ام واز شما آن مقام محترم منتخب مردمی خواهشمندم متوجه این زندانی هایی که سال هاست در زندان به سر می برند و هر نوع توهین وتحقیر و رنجی را تحمل می کنند و هیچ فریادرسی جز پروردگارشان ندارند، باشید و به تقاضای این زندانی که فقط تقاضای برخورد قانونی با جرائم ماست، توجه نمائید.»دونالد ترامپ به عنوان چهل‌و‌پنجمین رئیس جمهوری ایالات متحده سوگند یاد کرد. او در سخنانی آتشین وعده داد که دوران تازه‌ای در آمریکا آغاز شده است. این سخنرانی بیش از هر چیز به تسویه‌حساب با دولت‌های پیشین آمریکا شباهت داشت. روز جمعه (۲۰ ژانویه  یکم بهمن) دونالد ترامپ در میان شمار زیادی از مقامات بلندپایه سیاسی، نظامی و اقتصادی ایالات متحده، از جمله باراک اوباما، روسای مجلس نمایندگان و مجلس سنا، روسای جمهوری قبلی، هیئت های دیپلماتیک، اعضای کابینه فعلی و کابینه آینده سخنرانی پیش از سوگند خود را انجام داد. جیمی کارتر ۹۲ ساله، رییس جمهور دموکرات پیشین ایالات متحده و هیلاری کلینتون، رقیب اصلی ترامپ در انتخابات نیز در این مراسم شرکت داشتند. مراسم سوگند رئیس جمهور آمریکا در ساختمان کنگره آمریکا (کاپیتول) در واشنگتن دی سی انجام شد.  دونالد ترامپ، دست بر انجیل، سوگند یاد کرد که وظایفش را صادقانه انجام دهد و تمامی توان خود را برای حمایت و محافظت از قانون اساسی ایالات متحده به کار ببرد.   بیشتر بخوانید: نخستین نشست خبری ترامپ؛ از هک انتخاباتی تا حصار مرزی  پیش تر مراسم تحلیف برخی از روسای جمهوری در کاخ سفید برگزار می شد، اما در سالیان اخیر این مراسم در بنای قوه مقننه برگزار می شود. ترامپ و یاران و اعضای کابینه او روز گذشته با گذاشتن تاج گل در گورستان سربازان در آرلینگتون واشنگتن مراسم تحلیف را آغاز کرده بودند. حضور در این گورستان، نخستین بخش از مراسم سنتی تحلیف رئیس جمهورهای آمریکا به شمار می رود.     جای خالی هنرمندان و برخی نمایندگان  در مراسم ادای سوگند دور دوم ریاست جمهوری باراک اوباما در سال ۲۰۱۳ شماری از چهره های برجسته دنیای موسیقی و سینما حضور داشتند، اما تمامی هنرمندان سرشناسی که برای مراسم ترامپ دعوت شده بودند، این تقاضا را رد کردند.  شمار قابل توجهی از نمایندگان مجلس نیز اعلام کرده بودند که در این مراسم شرکت نخواهند کرد. برخی کارشناسان احتمال می دهند که او هفته آینده در حرکتی نمادین، ساخت دیوار در مرز مکزیک را آغاز کند.  آغاز کار ترامپ برای اکثر شهروندان آمریکا و دیگر کشورهای جهان با نگرانی همراه است. بر اساس برخی نظرسنجی ها تنها ۴۰ درصد آمریکایی ها اطمنیان دارند که ریاست جمهوری ترامپ برای آمریکا پربار خواهد بود.   بیشتر بخوانید: رئیس سیا از ترامپ خواست مراقب سخنانش باشد او همچنین شرکت های خارجی را تهدید کرد که از این پس نباید انتظار بهره بی چون و چرا در آمریکا را داشته باشد.  سخنرانی دونالد ترامپ پس از مراسم تحلیف رئیس جمهور جدید ایالات متحده در نخستین سخنرانی خود پس از مراسم سوگند به عنوان رئیس جمهور ایالات متحده، به سیاست و سیاستمداران آمریکا در گذشته به شدت انتقاد کرد و وعده های خود برای قدرتمند کردن آمریکا را تکرار نمود.   ترامپ در این سخنرانی بخشی از وعده های انتخاباتی خود را تکرار کرد، از جمله اینکه بیش از هر چیز به منافع آمریکایی ها اهمیت خواهد داد و به احیای عظمت کشورش خواهد پرداخت و اسلامیسم را از بین خواهد برد.    اهم سخنان رئیس جمهور جدید آمریکا:   ● عظمت آمریکا را احیا می کنیم.  ● آمریکا ثروت زیادی دارد اما در سال های گذشته، تنها بخشی از جامعه از این ثروت بهره می برد. اکثر مردم از آن بی بهره بودند.  ● آمریکایی ها، این کشور شماست، سرزمین همه شماست.  ● روز ۲۰ ژانویه ۲۰۱۷ در خاطره ها خواهد ماند. ● مدرسه های بهتر، محل کار بهتر برای فرزندانمان، برای همه آمریکایی ها.  ● کسانی که سخت کوش هستند حق بیشتری دارند از اینکه فقط فقر را تجربه کنند.  ● کارخانه های ما به ویرانه تبدیل شده اند.  ● مواد مخدر و باندهای قاچاق خیلی از شهروندان آمریکا را از بین بردند. این پروسه از امروز متوقف خواهد شد.  ● برای ده ها سال شرکت های خارجی را ثروتمند کردیم، به ارتش های خارجی کمک کردیم، به کشورهای دیگر کمک کردیم، چرا آنها از مرزهای خود دفاع نمی کنند؟ این برای ما میلیون ها هزینه داشت. کشورهای دیگر را ثروتمند کردیم اما خودمان فقیر شدیم. کارخانه ها یکی پس از دیگری از اینجا نقل مکان کردند و طبقه متوسط خانه هایشان را از دست دادند. اما این به گذشته تعلق دارد. ما نگاهمان را به آینده معطوف می کنیم.  ● ما به همه کشورها و دولت ها می گوییم که از امروز با آمریکای دیگری سرو کار دارید. از امروز آمریکا بیش از هر چیز به خودش اهمیت می دهد.  ● سیاست خارجی، اقتصاد باید در خدمت آمریکایی ها باشند نه در خدمت کشورهای خارجی.  ● آمریکا دوباره پیروز خواهد شد، پیروزی ای که تا کنون سابقه نداشته.  ● ما امکانات کاری فراهم می کنیم و مرزها را کنترل می کنیم و خیابان و تونل و فرودگاه و راه آهن خواهیم ساخت .  ● مردم، تولیدات آمریکایی را بخرید.  ● ما دست دوستی دراز میکنیم به همه در جهان، اما این حق هر ملتی است که ابتدا به خودش فکر کند.  ● ما می خواهیم یک الگوی موفق باشیم که بقیه مایل باشند از ما پیروی کنند .  ● ما پیمان های تازه ای خواهیم بست. ● ما اسلامگرایی را از کره خاکی از بین خواهیم برد.  ● نترسید! ما از خود حفاظت خواهیم کرد زیرا ما زنان و مردانی در ارتش داریم که از ما حفاظت می کنند و خدا هم از ما حفاظت خواهد کرد.  ما باید رویاهای بزرگ داشته باشیم. ● ما اجازه نخواهیم داد که سیاستمداران فقط انتقاد کنند و راه حل پیشنهاد نکنند.  ● زمان حرف های پوچ گذشته و زمان عمل فرارسیده.  ● اجازه ندهید که رویاهای شما را از شما بگیرند.  ● فرقی نمی کند که پوست ما چه رنگی دارد، ما همه آمریکایی وطن پرست هستیم.  ● صدای شما و رویاها و آرزوهای شما را می شنویم و با هم دوباره آمریکا را قدرتمند و ثروتمند و امن خواهیم کرد.   بیشتر بخوانید: کاربران ایرانی در باره ریاست جمهوری ترامپ چه می گویند؟  هم زمان با مراسم تحلیف ترامپ شماری از شهروندان واشنگتن دی سی در مرکز شهر تظاهرات کردند. آنها با سردادن شعارعلیه رئیس جمهوری جدید، شیشه های یک شعبه بانک آمریکا را شکستند و ظرف های زباله خیابانی را به آتش کشیدند.   به گفته مقامات امنیتی واشنگتن، حدود ۲۸ هزار نیروی انتظامی و نظامی مسئولیت امنیت شهر را به عهده دارند.ناظران سیاسی با این سوال روبرو هستند که ریاست جمهوری ترامپ چه تاثیری بر شرایط ایران خواهد داشت. از برخی کاربران این سوال را پرسیده‌ایم. هم‌چنین خواستیم بنویسند که چه برداشتی از آینده مناسبات ایران و آمریکا دارند؟دونالد ترامپ، جمعه ۲۰ ژانویه (اول بهمن) سوگند ریاست جمهوری یاد کرد. سیاست های رییس جمهور ایالات متحد آمریکا نه تنها بر خود این کشور که بر بسیاری از کشورهای جهان تاثیرگذار خواهد بود.  از شماری کاربران شبکه های اجتماعی دویچه وله پرسیدیم که برای ما بنویسند که ریاست جمهوری دونالد ترامپ را چگونه ارزیابی می کنند و در انتظار چه تحولی در روابط ایران و آمریکا هستند.  همچنین از آن ها خواستیم که تا در مورد وعده دونالد ترامپ در باره لغو توافق هسته ای با ایران (برجام) نظر بدهند. خلاصه نظرات برخی از کاربران شبکه های اجتماعی دویچه وله فارسی را در ادامه بخوانید.  ایران در آستانه جنگ با اعراب  کیارش: طبیعتاً انتخاب آقای ترامپ به عنوان رئیس جمهور بر انتخابات ریاست جمهوری ایران تأثیر شگرفی خواهد داشت. از طرفی مقامات کاخ سفید چه جمهوری خواه و چه دمکرات درصدد هستند با اعمال یکسری فشارها بر جمهوری اسلامی ایران موجبات برهم زدن برجام را از سوی ایران فراهم کنند تا به متحدان خود نشان دهند که ناقض برجام ایران بوده است.  ایران در این زمینه دو رویکرد در پیش خواهد گرفت: یا ادامه مذاکره و تجدید برجام با دولت ترامپ، یا زیر بار نرفتن مذاکره مجدد که در هرصورت نقش بازنده ای برای ما خواهد داشت. ازطرفی نزدیکی ترامپ به مسکو شکاف عمیقی بین ایران و مسکو را ایجاد خواهد کرد، زیرا سیاست یک بام و دوهوای ترامپ دیگر جوابگو نخواهد بود.    بزرگترین مشکل ترامپ برای ایران برجام نیست بلکه متحد شدن با اتحادیه عرب و به واداشتن آنها به جنگ علیه ایران است و این هم به ضرر آمریکا نخواهد بود زیرا با ایجاد جنگ بین کشورها باعث تضعیف اعراب و ایران خواهد شد.  در حال حاضر کشور ما به لحاظ اقتصادی در رکود قرار دارد ، در صورت وقوع جنگ برای همیشه شیرازه کشور از هم خواهد پاشید زیرا این زمان مثل دوران دفاع مقدس نیست.  متاسفانه در داخل هم حسن روحانی به وعده های خود عمل نکرد و اصولگرایان هم سیاه نمایی می کنند که دوران احمدی نژاد بد نبود. من در قالب های مختلف از مردم در سطوح مختلف راجع به احمدی نژاد و روحانی سئوال میپرسم میزان رضایت شان از احمدی نژاد بیشتر است بالاخص طبقه متوسط و ضعیف جامعه که بیشترین جمعیت کشور را تشکیل می دهند.  نسخه آمریکایی احمدی نژاد  مجید: فکر می کنم ترامپ برای آمریکا مثل احمدی نژاد برای ایران است. ایشان هم مثل احمدی نژاد یک سیاستمدار تندرو هستند و دیوانگی و سیاست های ترامپ ضربه شدیدی به آمریکا و جهان خواهد زد.  قدرت گرفتن تندروها در جهان  مراقبی: دوران قدرت گیری و محبوبیت پوپولیسم در جهان مشاهده می شود. قدرت گیری چپ  گرایان و راست گرایان افراطی و استقلال  طلبان همه و همه حاکی از آغاز عصر تازه  ای حتی کوتاه مدت در پهنه جهان سیاست است.  دونالد ترامپ بیش از آنکه یک سیاست مدار باشد یک بیزینس من و به اصطلاح کاسب موفق بوده است. چنین افرادی حتما توانایی های ویژه در مدیریت اقتصادی خواهند داشت ولی توانایی مدیریت جهانی و سیاسی را نخواهد داشت. اولویت های او پیش از این موفقیت اقتصادی خودش بوده درحالی که اینک باید اولویت های یک جامعه گسترده و بزرگ به نام آمریکا را در نظر بگیرد که با سابقه فعالیت وی منافات دارد.  مخالفت های او با توسعه عدالت اقتصادی، بیمه و ... همه حاکی از نگرش اقتصادی قبلی او دارد. در انتخابات اخیر آمریکا تقریبا وی از همه جناح های سیاسی ترد شد حتی از سوی جمهوری خواهان. او یک پوپولیست است که جنس صحبت هایش با دیگران تفاوت داشته و به اصطلاح عوامانه حرف می زند.  حضور وی در عرصه سیاسی باعث قدرت گرفتن تندروها، محافظه کاران و راستگرایان افراطی در جهان خواهد شد.    صد روز امن برای ایران  میلاد: به نظر من جناب ترامپ بیشتر به سیاست های داخلی متمرکز شده و به دنبال ایجاد یک ثبات نسبی در ایالات متحده می باشد، بنابراین من فکر نمی کنم حداقل تا صد روز آینده اتفاق خاصی در سیاست های خارجی ایالات متحده در  قبال جمهوری اسلامی رخ بدهد.  زیر فشار کشورهای عربی  داوود: ترامپ نگاه دو گانه به ایران خواهد داشت و تحت فشار منافعی کشورهای عربی و .. قرار خواهد گرفت. همچنین او می خواهد نشان دهد که همچنان ایالات متحده امریکا قدرت اول نظامی و اقتصادی جهان است.  ادامه شرایط دوران اوباما  طاها: به نظر من روابط میان ایران و آمریکا در دولت اوباما که نسبت به گذشته کمی نرم تر شده بود با همان روند ادامه پیدا خواهد کرد و وعده های ترامپ برای تغییر یا از بین بردن توافق هسته ای با ایران بیشتر یک رجزخوانی برای جلب اعتماد کنگره آمریکا بود.  برهم زدن برجام بیشتر از اینکه به ایران صدمه بزند به آبروی خود آمریکا لطمه وارد خواهد کرد. بنابراین نگرانی ای از بابت برجام وجود ندارد     لشکرکشی به یمن  علی: ترامپ رییس جمهوری دیوانه خواهد بود که باعث گسترش خشونت و فقر در جهان خواهد شد. ترامپ نیز مانند بوش در صدد لشکر کشی به خاور میانه خواهد بود و احتمالا یمن مقصد بعدی ارتش آمریکاست.  تاثیر ترامپ بر انتخابات ایران   اسماعیل چراغیان: به نظر من نشستن ترامپ بر روی صندلی ریاست جمهوری آمریکا صد در صد بر روی ایران تاثیر خواهد گذاشت. اینکه برخلاف اوباما موضع خصمانه تری در قبال ایران اتخاذ می کند و اینکه وعده پاره کردن برجام رو داده است.  در همین حال ترامپ نفوذ ایران در برخی از نقاط خارومیانه ازجمله عراق، لبنان و سوریه را از ضعف دولت باراک اوباما می داند. همچنین خط و نشان کشیدن برای نیروی  دریایی ایران (سپاه پاسداران) در خلیج فارس در سخنان ترامپ بود.  همه این موارد به قطع و یقین باعث تنش بیشتر در روابط دو کشور و تحریم  بیشتر ایران خواهد شد و به طبع آن تاثیرات آن را بر اقتصاد ایران شاهد خواهیم بود.  همچنین نمی توان نقش انتخاب ترامپ بر انتخابات ریاست جمهوری آینده ایران را نادیده گرفت از این منظر که شکاف عمیق بین دو کشور ایران و آمریکا همیشه تاثیر مستقیم بر روی اقتصاد ایران خواهد گذاشت. کسی در انتخابات ریاست جمهوری آینده ایران موفق تر خواهد بود که بتواند از شکاف بین ایران و آمریکا بکاهد و شعار تغییر عملی شرایط را به مردم بدهد.معاون نخست وزیر ترکیه از تغییر مواضع این کشور در برابر بشار اسد خبر داد. محمد شیمشک در اجلاس داووس در سوئیس گفت گرچه بشار اسد مسئول جنگ و خونریزی در سوریه است، ولی باید مصلحت‌ها را در نظر گرفت.خبرگزاری رویترز از سوئیس و از اجلاس داووس خبر از تغییر موضع دولت ترکیه در قبال بشار اسد می دهد. دولت ترکیه تا کنون همواره دنبال راه حلی بدون بشار اسد، برای بحران سوریه بوده است. اما بر اساس اظهارات محمد شیمشک، معاون نخست وزیر ترکیه، وضعیت تغییری بنیادین کرده و دنبال کردن چنین سیاستی عملی نیست.  ترکیه تا کنون  خواستار رفتن اسد بود و معتقد بود تنها با رفتن اسد امکان استقرار صلح در سوریه فراهم می شود. اما حال در هماهنگی و همراهی با روسیه، ترکیه به یکی از عوامل موثر در مذاکرات صلح آستانه بدل  شده است. مذاکراتی که هفته آینده آغاز خواهد شد.  مصلحت گرایی  سیاسی  محمد شیمشک در جریان اجلاس داووس در مباحث همایش اقتصادی جهان پیرامون وضعیت عراق و سوریه شرکت کرده و گفته است: «آنچه به مواضع ما درباره بشار اسد بر می گردد، ما معتقدیم که مسئولیت رنج و تراژدی مردم سوریه آشکارا برعهده بشار اسد است. ولی ما باید مصلحت گرا باشیم و رویکردی واقع بینانه داشته باشیم.»  بیشتر بخوانید: ایران هم با مخالفان رژیم سوریه مذاکره می کند  معاون نخست وزیر ترکیه گفته است که وضعیت تغییری جدی کرده است و ترکیه نمی تواند بیش از این بر سیاست حل بحران سوریه بدون بشار اسد تاکید کند.  شیمشک گفته است چنین سیاستی «واقع بینانه نیست.»  این در حالی است که سخنگوی رئیس جمهور ترکیه هفته گذشته گفته بود که ترکیه کماکان معتقد است که استقرار سوریه ای واحد و احیای صلح در این کشور با حضور بشار اسد ممکن نیست. اما ترکیه مایل است گام به گام موضوع را دنبال  کند و در این مرحله باید منتظر نتایج مذاکرات آستانه بود.دولت اسد ظرف شش سالی که از درگیری‌های سوریه می‌گذرد، هرگز چنین قوی نبوده است. شکست نظامی مخالفان اسد در حلب و پراکندگی و نفاق حاکم بر گروه‌های اپوزیسیون منجر به تقویت موقعیت دولت دمشق شده است.تشتت آرا و پراکندگی بی سابقه ای بین نیروهای مخالف دولت سوریه مشاهده می شود. مذاکرات صلح قزاقستان و شرکت یا عدم شرکت در آن، باعث اختلافات و چندگانگی در نیروهای اپوزیسیون سوریه شده است. شکست نظامی در حلب و حال اختلاف نظر بر سر مذاکرات آستانه، تضعیف بیش از پیش این نیروهای مخالف اسد را به دنبال داشته است.  وضعیت اپوزیسیون سوریه  نیروهای مخالف دولت بشار اسد هرگز نتوانستند پیرامون سیاست واحدی به وحدت نظر برسند و موفق نشدند تا مبارزه خود با دولت بشار اسد را به طور منظم و هماهنگ با یکدیگر دنبال کنند.  بیشتر  بخوانید: انتظار بشار اسد از گفت وگوهای صلح قزاقستان  درگیری بین پیروان این نیروها و گروه های مخالف بشار اسد نیز رو به افزایش است. موضوع تنها بر سر اختلاف نظر نیست. بلکه این گروه ها اهداف و سیاست های متفاوتی را دنبال می کنند.  وابستگی گروه های مخالف بشار اسد به کشورهای متفاوت نیز باعث آن شده که هر یک برای تامین نظر کشور حامی خود سیاست متفاوتی در پیش بگیرد. از آن گذشته اختلاف نظرهای ایدئولوژیک نیز به تشتت آرا در بین آن ها دامن می زند. برخی بیشتر از ایده های ناسیونالیستی پیروی می کنند و برخی دیگر از اهداف جهادگرایان سنی. برخی مخالف گروه تروریستی داعش هستند و برخی حتی به این گروه یا به القاعده وابستگی دارند.  در چنین شرایطی، سیاستی که دولت اسد در هماهنگی با متحدان خود در پیش گرفته نیز بر چند دستگی و پراکندگی حاکم بر این نیروها افزوده است.  مذاکرات آستانه  شش سال از جنگ داخلی در سوریه می گذرد. بسیاری از رهبران گروه های مخالف اسد در جریان جنگ داخلی سوریه جان باخته اند و ائتلاف های سیاسی و نظامی بسیاری پدید آمده و سپس از بین رفته اند. آخرین تلاشی که در راستای ائتلاف بین نیروهای جهادگرا و میانه روی اپوزیسیون سوریه صورت گرفته بود، پس از شکست حلب آشکارا بی حاصل خاتمه یافت.  واقعیت این است که دولت اسد از آغاز جنگ داخلی تا زمان پیروزی حلب، هیچگاه چون امروز چنین قدرتمند نبوده است. حمایت و پشتیبانی مشترک روسیه و جمهوری اسلامی ایران باعث بقای دولت اسد شد، حال آنکه حمایت کشورهای متفاوت از شورشیان و اپوزیسیون اسد با انگیزه های متفاوت صورت می گرفت و عملا منجر به پراکندگی آن ها شده؛ همان پراکندگی که تضعیف جدی آن ها را در نبرد با دولت سوریه رقم زده است.  بیشتر  بخوانید: ایران مخالف حضور آمریکا در نشست آستانه است  نمایندگان آن دسته از گروه های اپوزیسیون که برای شرکت در مذاکرات صلح آستانه اعلام آمادگی کرده اند، تنها بخشی از نیروهای میانه رو مخالف بشار اسد را نمایندگی می کنند. پیوند این گروه ها که در چارچوب ارتش آزاد سوریه با دولت اسد می جنگند، عملا بسیار ضعیف بوده است.  اکثر این گروه ها در بخش شمالی سوریه به نبرد علیه ارتش دولتی مشغول بوده و از حمایت و پشتیبانی ترکیه برخوردار بودند. حال آنکه گروه های دیگر که عمدتا حمایت عربستان سعودی و کشورهای غربی را داشتند در مذاکرات قزاقستان شرکت پر رنگی ندارند.  محمد علوش کیست؟  هدایت مذاکرات صلح قزاقستان برعهده محمد علوش است. محمد علوش ریاست دفتر سیاسی جیش الاسلام را برعهده دارد. جیش الاسلام عملا ائتلاف گروه هایی از شورشیان و مخالفان اسد را در بر می گیرد که عمدتا نیروهای جهادگرای سنی و میانه رو تشکیل می شوند. عمده فعالیت این گروه در مناطق نزدیک به دمشق است.  محمد علوش خارج از سوریه زندگی می کند. انتخاب او به عنوان سرپرست نمایندگان مخالف دولت اسد در مذاکرات صلح آستانه به خاطر آن نبوده که او نفوذ ویژه ای بر گروه های مخالف دولت اسد دارد. در واقعیت امر، او از چنین نفوذی برخوردار نیست. بلکه علت انتخاب او این است که او عضو کمیته عالی مذاکرات است، یعنی کمیته ای که توسط کشورهای غربی و عربستان سعودی سال ۲۰۱۵ تاسیس شد. این در حالی است که عربستان سعودی عملا در مذاکرات شرکت ندارد.  انتظار کمیته عالی مذاکرات  گرچه کمیته عالی مذاکرات نماینده وسیع ترین گروه های مخالف دولت اسد به حساب می آید، ولی به مذاکرات آستانه دعوت نشده است. کمیته عالی مذاکرات ابراز امیدواری کرده است که گفت وگوهای قزاقستان گامی مهم در مذاکرات صلح ژنو باشد.  بیشتر  بخوانید: اعلام آمادگی شورشیان سوریه برای شرکت در مذاکرات صلح  روسیه رسما از دولت ترامپ درخواست کرده است تا در مذاکرات صلح آستانه شرکت کند. روسیه ابراز امیدواری کرده است که مشارکت آمریکا در  مذاکرات قزاقستان نه تنها راه گشای حل بحران سوریه واقع شود، بلکه زمینه های تنش زدایی در مناسبات بین آمریکا و روسیه را نیز فراهم آورد. ترامپ نیز از کاهش حمایت آمریکا از نیروهای مخالف اسد سخن گفته است. در چنین صورت اجرا شدن چنین سیاستی، نیروهای مخالف اسد به شدت تضعیف  خواهند شد.  روسیه و  مذاکرات قزاقستان  روسیه اعلام کرده است که مذاکرات آستانه جایگزین و بدیلی برای مذاکرات صلح سازمان ملل در ژنو نیست. اما برخی از نیروهای وابسته به اپوزیسیون سوریه نگران هستند که روسیه با برپایی مذاکرات آستانه خواهان دور زدن مذاکرات ژنو و از این طریق به دنبال هدف دامن زدن به تشتت و پراکندگی در بین نیروهای مخالف اسد باشد.  محمد عبود، یکی از اعضای کمیته عالی مذاکرات معتقد است که رفتن به آستانه برای نیروهای اپوزیسیون سوریه خطرناک تر از رفتن به ژنو است. او می گوید: «در ژنو، نیروهای اپوزیسیون یک جبهه سیاسی را شکل می دادند که به لحاظ بین المللی به رسمیت شناخته می شد. حال آنکه در مذاکرات آستانه خیلی چیزها ناروشن است و از آن گذشته حضور روسیه مشکل ساز است، چون این کشور، نیروی است اشغالگر و نمی تواند نقش میانجی را ایفا کند.»  این عضو کمیته عالی مذاکرات سوریه معتقد است که این همایش باعث افزایش پراکندگی و تشتت در صفوف نیروهای مخالف اسد خواهد شد و شاید این موضوع خود یکی از اهداف واقعی روسیه از برپایی چنین همایشی باشد.  گفت وگوهای صلح آستانه و تلاش  های روسیه در این زمینه باعث نفاق بین نیروهای جهادگرا و میانه رو شده است. اختلاف نظری  که حتی به درگیری بین این گروه ها در ادلب دامن زده است.چند روز مانده به گشایش ۳۵مین جشنواره فیلم فجر، ۴ هنرمند زندانی از اوین طی نامه‌ای ضمن اشاره به حمایت هنرمندان جهان از خود، به سکوت هنرمندان داخل کشور در برابر احکام قضایی و سرنوشت هنریشان اعتراض کرده‌اند.سی و پنجمین جشنواره فیلم فجر که امسال از روز ۱۰ تا ۲۲ بهمن ماه در برج میلاد تهران برگزار می شود، به عنوان بزرگترین و مهم ترین فستیوال سینمایی ایران، هر ساله میزبان ده ها هزار علاقمند و مشتاق سینماست. سی و دومین جشنواره موسیقی فجر نیز که امروز (پنجشنبه، ۳۰ دی ۱۹ ژانویه) هفتمین روز از برگزاری خود را می گذراند، بزرگترین فستیوال موسیقی کشور است.  کیوان کریمی و حسین رجبیان، فیلم سازان زندانی، و مهدی رجبیان و یوسف عمادی، موسیقی دانان زندانی در اوین از این مناسبت استفاده کرده، در جریان جشنواره موسیقی فجر و در آستانه برگزاری جشنواره فیلم فجر، در نامه ای سرگشاده از اعتراض هنرمندان جهان به احکام حبس خود به دلیل فعالیت های هنری شان نوشته اند و سکوت هنرمندان داخل کشور را پرسش برانگیز خوانده اند.  چرا سکوت!؟  به گزارش ارگان خبری مجموعه فعالان حقوق بشر در ایران، هرانا، چهار هنرمند زندانی در اوین در نامه سرگشاده خود نوشته اند: «روزهای پیش روی گردهمایی سالانه هنرمندان داخلی تنها این سئوال بی پاسخ را در ذهنمان متبادر می کند، که آیا آنها اخبار حمایت جهانی هنرمندان و جشنواره های بین المللی پیرامون ما را نشنیده اند که این چنین درباره احکام قضایی و سرنوشت هنری مان سکوت کرده اند، یا تن به مصلحت اندیشی و از سر تاسف منفعت طلبی داده اند که متاسفانه خود از اصل رسالت بی پروای هنر بدور است یا آنکه سئوال اساسی دیگر این است، که به واقع هنرمند داخلی به جز انگشت شمار آنقدر از قله های شرقی هنری جهان بدورند که مخیله شان تنها به مرز و محدوده جغرافیای کوچه و خیابان های بن بست پایتخت بسنده کرده است و اگر ادعای بیش از این بوده پس چرا سکوت!؟»  کیوان کریمی، حسین رجبیان، مهدی رجبیان و یوسف عمادی دلیل نگارش نامه خود را مصادره و توقیف مستقیم و غیر مستقیم تمام آثارشان عنوان کرده اند و اینکه «هیچ یک از هنرمندان داخلی برخلاف واکنش هنرمندان تراز اول دنیا به احکام سنگین زندان و مصادره آثار هنریمان واکنشی نشان نداده اند و برداشت ما در این اثنا و از این عمل چیزی جز این نیست که آنها به واضح روی از این حقیقت برگردانده و چشم بر آن بسته اند و گویی این بی تفاوتی نصیبی برایشان در پی داشته که این چنین بر آن پای می فشارند».  اتهام توهین به مقدسات  احکام یوسف عمادی (موسیقی دان)، مهدی رجبیان (موسیقی دان) و حسین رجبیان (فیلم ساز) اسفند ماه ۱۳۹۴ توسط شعبه ۵۴ دادگاه تجدیدنظر تهران تأیید شد و هر یک از آنان به سه سال حبس تعزیری، سه سال حبس تعلیقی و پرداخت ۲۰ میلیون تومان جریمه نقدی محکوم شدند.  هر یک از آنان پیش از این در شعبه ۲۸ دادگاه انقلاب به ریاست قاضی مقیسه به شش سال حبس تعزیری و ۲۰ میلیون تومان جریمه نقدی محکوم شده بودند. دادگاه انقلاب تهران هر یک از این هنرمندان را به اتهام توهین به مقدسات به ۵ سال زندان و به اتهام تبلیغ علیه نظام به یک سال زندان محکوم کرده بود.  مهدی رجبیان به همراه برادرش حسین رجبیان و یوسف عمادی مهرماه سال ۹۲ توسط نیروهای سپاه پاسداران در استودیو و دفتر کارشان بازداشت شده بودند. آنان پس از بازداشت، به سلول انفرادی بند دو الف سپاه پاسداران منتقل شده و اندکی بعد با قرار وثیقه ۲۰۰ میلیون تومانی آزاد شدند.  توقیف فیلم مجوزدار  حسین رجبیان کمی پیش از بازداشت نخستین فیلم سینمایی اش را تولید کرده بود که با وجود داشتن مجوز ساخت توقیف شد.  یکی از اتهامات مهدی رجبیان نوازنده سه تار، گرافیست و مدیر پایگاه اینترنتی برگ موزیک، ترویج بی اعتنایی به مقدسات از طریق انتشار موسیقی زیرزمینی است. او در زمان دستگیری در حال ضبط پروژه ای پژوهشی با عنوان تاریخ ایران به روایت سه تار بوده است.  یوسف عمادی نیز موسیقی دان و آهنگساز و مسئول فروش سی دی های سایت برگ موزیک بوده است. پایگاه اینترنتی برگ موزیک به تولید، معرفی و انتشار موسیقی​های زیرزمینی ایران می پرداخته که در دوران ریاست جمهوری محمود احمدی نژاد فیلتر شده بود.  صدور حکم زندان علیه این سه هنرمند واکنش های وسیع بین المللی برانگیخت و از جمله انجمن دفاع از آزادی بیان در موسیقی (فری میوز)، انجمن جهانی قلم، انجمن آهنگسازان و ترانه سرایان اروپا، کمپین بین المللی حقوق بشر در ایران و شورای هنرمندان اروپا به آن اعتراض کردند. همچنین ۱۶۵ هنرمند، نویسنده و فعال ایرانی نیز در بهمن ماه ۱۳۹۴طی بیانیه ای خواستار آزادی آنها شدند. درمیان امضاکنندگان نام جعفر پناهی نیز دیده می شد که خود در ایران ممنوع الکار و ممنوع الخروج است.  حکم زندان و شلاق  کیوان کریمی، دیگر هنرمند زندانی در اوین و یکی از نویسندگان نامه ی اعتراضی به هنرمندان، مستندسازی است که در اسفند ماه سال ۱۳۹۴ به یک سال زندان، پنج سال حبس تعلیقی و ۲۲۳ ضربه شلاق محکوم شد و روز ۳ آذر ۱۳۹۵ به زندان اوین احضار و اجرای حکم او آغاز شد.  نام این مستندساز جوان با ساختن فیلم کوتاهی به نام ماجرای زن و شوهر در جشنواره های مختلف بین المللی مطرح شد.  او در ۲۳ آذر ماه سال ۹۲ در پی ساخت فیلم مستند نوشتن بر شهر و به اتهام توهین به مقدسات بازداشت شد، اما پس از ۱۲ روز با قرار وثیقه آزاد شد و حکم قطعی او در اسفند ماه ۱۳۹۴ صادر شد. نوشتن بر شهر مستندی ۶۰ دقیقه ای درباره تاریخچه شعارنویسی و گرافیتی در تهران است که نه در ایران اکران عمومی شده و نه در هیچ جشنواره بین المللی به نمایش درآمده است.  در پی انتشار خبر حکم شلاق و زندان برای کیوان کریمی، کانون نویسندگان ایران به همراه ۱۳۷ کارگردان ایرانی و نیز انجمن ملی سینما و تلویزیون ایتالیا به حکم صادره علیه او اعتراض کردند.  انجمن های قلم در آمریکا، لندن و کانادا نیز با فراخوان کمپینی با حضور هنرمندان، خواستار تجدید نظر در حکم او شدند. ۲۲۳ فیلم ساز از سراسر دنیا نیز در حرکتی نمادین در اعتراض به حکم ۲۲۳ ضربه شلاق برای او، در ساخت فیلمی به نام کلمه، شلاق شرکت کرده و هر یک با گفتن واژه های انتخابی با کیوان کریمی ابراز همبستگی کردند.سوتلانا الکسیویچ، برنده جایزه ادبی نوبل، از انجمن پن شعبه روسیه استعفا داد. او شکوه می‌کند که در این انجمن دیگر آزادی بیان وجود ندارد. او اوضاع کنونی را به زمان شوروی سابق تشبیه می‌کند.سوتلانا الکسیویچ، برنده جایزه ادبیات نوبل در سال ۲۰۱۵، به اعتراض شعبه روسی انجمن بین المللی پن را ترک کرده است.  خانم نویسنده بلاروسی در نوشته ای گفته است مایل نیست عضو انجمنی باشد که چکمه ارباب قدرت را لیس می زند.  از آن سو انجمن پن روسیه در اطلاعیه ای می گوید که خانم الکسیویچ، که آثار خود را به زبان روسی می نویسد، هیچگاه عضو آن انجمن نبوده است.  خانم نویسنده ۶۸ ساله این گفته را مضحک خوانده است. او که در خانه ییلاقی خود در ۳۰ کیلومتری مینسک اقامت دارد، به پرسش های اشپیگل آنلاین پاسخ داده است.  او استعفای خود از انجمن پن را چنین استدلال می کند: «پن روسیه به هدفی که به خاطر آن تأسیس شده، یعنی آزادی کلام و بیان پای بند نیست».  او می افزاید: «در زمان پرسترویکا ما اهل قلم به این انجمن افتخار می کردیم اما حالا به خاطر عملکرد آن شرم داریم. در انجمن پن، مانند تمام عرصه های جامعه روسیه، دودستگی وجود دارد. انجمن پن متاسفانه به اردوی تاریکی تعلق گرفته است».  او اردوی تاریکی را چنین توصیف می کند: «میهن پرستان و هواداران قدرت مرکزی. آنها از آنچه در شرق اوکراین می گذرد، حمایت می کنند؛ آنها تجاوز روسیه به کریمه و عملیات نظامی آن را در سوریه تأیید می کنند. آنها به طور کامل پشت سر پوتین هستند».  به گفته این نویسنده که با کتاب های افشاگرانه اش به شهرت رسید: نبرد داخلی در پن روسیه از دو سال پیش شروع شده، یعنی زمانی که او در نامه ای نوشته است که انجمن پن امروزه مثل زمان استالین چکمه قدرت را لیس می زند.  بیشتر بخوانید: اهدای جایزه نوبل ادبی به سوتلانا آلکسیویچ  خانم الکسیویچ معتقد است که اوضاع فرهنگی کنونی بی نهایت به زمان استالین شباهت دارد و کسانی امور فرهنگی را به دست گرفته اند، که به سبک اتحاد شوروی (سابق) از نویسنده اطاعت می طلبند و هرگونه اندیشه انتقادی را رد می کنند.  او درباره رابطه نزدیک ولادیمیر پوتین با دونالد ترامپ، رئیس جمهور آینده امریکا می گوید: «ترس و نگرانی همه جا به چشم می خورد: هم در امریکا و هم در اروپا. انتخاب ترامپ جهان را در برابر یک آزمایش دشوار قرار داده است. من امید فراوان دارم که مردم امریکا از ارزش های دموکراتیک خود دفاع کنند و آنها را به سادگی از دست ندهند».دو روز پس از درگذشت رکن‌الدین خسروی اعلام شده است که پیکر او برای خاکسپاری به ایران منتقل می‌شود. این کارگردان و مدرس پیشکسوت تئاتر ایران ۲۰ سال پیش وطنش را به اجبار به مقصد لندن ترک کرده بود.به گزارش خبرگزاری های ایران، سهراب سلیمی، کارگردان تئاتر و از همکاران و دوستان رکن الدین خسروی، گفته است که خانواده خسروی در نظر دارد، پیکر این پیشکسوت تئاتر را به ایران منتقل کند. سلیمی همچنین گفته است که برای این منظور هماهنگی هایی با وزارت ارشاد و خانه تئاتر صورت گرفته و تشریفات انتقال نیز از طریق سفارت ایران در لندن پیگیری می شود.  بدین ترتیب در صورت نتیجه بخش بودن تشریفات اداری، مراسم تشییع و خاکسپاری رکن الدین خسروی در تهران انجام خواهد شد.  رکن الدین خسروی، کارگردان پیشکسوت تئاتر، از پایه گذاران تئاتر دانشگاهی ایران که زاده روز ۱۶ اسفند ۱۳۰۸ بود، روز ۲۶ دی ماه ۱۳۹۵ (۱۵ ژانویه ۲۰۱۷) در سن ۸۶ سالگی و پس از یک دوره طولانی بیماری در لندن درگذشت.  او که از اعضای قدیمی حزب توده بود، از سال ۱۳۷۵ مجبور به ترک ایران شد و از همان سال تا لحظه مرگ مقیم لندن بود.  رکن الدین خسروی که دانش آموخته ی رشته ادبیات دانشگاه تهران بود، در سال ۱۳۳۴ در کلاس های تئاتر دیوید سون، استاد آمریکایی تئاتر و سپس در سال ۱۳۳۵ در کلاس های مهدی محمدی فروغی شرکت کرد و به فراگیری هنرهای نمایشی و هنرپیشگی و کارگردانی در تهران پرداخت و در سال ۱۳۳۷ نخستین کار خود را به روی صحنه برد.  خسروی در سال ۱۳۴۲ همکاری خود با گروه تئاتر دانشگاه تهران را آغاز کرد و کارگردانی این گروه را برعهده گرفت. او در همان سال و نیز از سال ۱۳۴۹ تا ۱۳۵۲ دوره های تخصصی مختلفی را در بازیگری و کارگردانی تئاتر در لندن گذراند و سپس به تهران بازگشت. در سال ۱۳۵۴ کارگردان گروه تئاتر دانشگاه صنعتی شریف شد و در سال ۱۳۶۰ در طوفان وقایع پس از انقلاب اسلامی و بسته شدن دانشگاه ها مجبور به استعفا و بازنشستگی شد.  رکن الدین خسروی در طول دوران فعالیت هنری اش آثار بسیاری را در ایران به روی صحنه برد. از میان این آثار می توان به پیک نیک در میدان جنگ از فرناندو آرابال (۱۳۴۴)، پایان بازی اثر ساموئل بکت (۱۳۴۶)، لبخند باشکوه آقای گیل از اکبر رادی (۱۳۵۲)، محاکمه ژاندارک نوشته برتولت برشت (۱۳۵۶) و گوشه نشینان آلتونا از ژان پل سارتر (۱۳۵۸) اشاره کرد.  خسروی پس از مهاجرت نیز آثاری را کارگردانی کرد. مده آ از داریو فو، آوازه خوان طاس از اوژن یونسکو، یادداشت های روزانه یک دیوانه اثر نیکلای گوگول و مرگ در می زند از وودی آلن، از جمله کارهایی بودند که خسروی در لندن و دیگر شهرهای اروپا به روی صحنه برد.  رکن الدین خسروی که در غرب تحصیل کرده بود، با سبک های نمایشی و جریان های معاصر تئاتر آشنایی داشت. سهراب سلیمی، همکار و دوست او درباره اش می نویسد: «خسروی نگاه تازه ای به تئاتر جهان داشت و اطلاعاتش به روز بود. به همین دلیل اعتقاد دارم در آموزش و توسعه تئاتر، او یکی از مهم ترین تئاتری های کشور به حساب می آید».  از رکن الدین خسروی در دوران حیات دو بار تقدیر شد. یک بار در شهریور ماه ۱۳۸۹ در تهران که هنرمندانی چون حمید سمندریان، جمشید مشایخی، ولی الله شیراندامی، جعفر والی و اسماعیل خلج در آن حضور داشتند و یک بار نیز در خرداد ماه سال ۱۳۹۲ در لندن که حضور پرویز صیاد در آن، جلوه خاصی به مراسم بزرگداشت هنرمند بخشید.  جامعه تئاتری ایران با اندوه به خبر درگذشت رکن الدین خسروی واکنش نشان داد. در پیام هایی رسمی، مدیرعامل خانه هنرمندان ایران، مجید رجبی معمار، درگذشت کارگردان پیشکسوت هنرهای نمایشی که عمر خود را در خدمت به تعالی هنر این سرزمین گذراند، تسلیت گفت و مهدی شفیعی، مدیرکل هنرهای نمایشی وزارت ارشاد، نیز در پیام تسلیت خود نوشت که درگذشت آموزگار تئاتر، استاد رکن الدین خسروی، خانواده بزرگ تئاتر را اندوهگین کرده است.درخواست لغو کنسرت‌ها از سوی مراجع تقلید و روحانیان، از مشهد و قم به بندرعباس رسید. طلاب حوزه علمیه بندرعباس طی نامه‌ای خواستار لغو کنسرت‌ها و مجالس عمومى لهوى شده‌اند. بسیاری هرمزگان را پایتخت موسیقی ایران می‌نامند.علاقه ایرانیان به مجالس و کنسرت های موسیقی و تلاشی که برای لغو این کنسرت ها آغاز شد، به صحنه ای برای رویارویی جریان های سیاسی و حکومتی تبدیل شده است. جریانی که در میان برخی مراجع تقلید و روحانیان در مخالفت با برگزاری کنسرت های موسیقی به ویژه در مشهد و قم آغاز شده بود، اینک به بندرعباس رسیده است.  جمعی از طلاب، روحانیون و اساتید حوزه علمیه بندرعباس طی نامه ای خطاب به مسئولان استان هرمزگان در اعتراض به برگزاری کنسرت های موسیقی در این شهر، خواستار لغو این کنسرت ها شده اند.  استدلال این جمع از جمله بر لزوم پرهيز از گناه و اشاعه آن در سطح جامعه اسلامى و از آن جمله پرهيز از مجالس موسيقى لهوى استوار است. آنان اعتراض شدید خود به برگزارى مکرر کنسرت ها و مجالس عمومى لهوى را اعلام کرده اند و خطاب به مسئولان استان هرمزگان خواستار پیگیری در برچیده شدن این گونه مجالس شده اند.  امضاکنندگان نامه همچنین نوشته اند که این کنسرت ها بعضاً در اماکن مربوط به بيت المال و بنام شهدا  برگزار می شود. به نظر می رسد اشاره نویسندگان نامه به تالار شهید آوینی بندرعباس باشد که در هفته های گذشته میزبان بسیاری از برنامه های موسیقی استانی و یا کشوری بوده است.  موسیقی در استان هرمزگان و مرکز آن بندرعباس همواره با اقبال زیادی مواجه بوده، تا جایی که حتی برخی مسئولان فرهنگی، موسیقی را هنر اول هرمزگان خوانده اند. بندرعباس نیز خود در میان بسیاری از علاقمندان موسیقی به پایتخت موسیقی ایران مشهور است.  چندی پیش نیز بیانیه ای با امضای اساتید و نمایندگان طلاب و فضلای حوزه علمیه قم به مناسبت ۹ دی منتشر شد که در آن از جمله نوشته بودند: «مشکل امروز جوانان ایرانی بیکاری، اعتیاد و نداشتن امکان ازدواج است نه کنسرت و لغو فلان سخنرانی».  لغو یا برگزاری؛ کنسرت کیهان کلهر  جدیدترین نمونه از لغو کنسرت های موسیقی، لغو کنسرت کیهان کلهر در همدان بود. این کنسرت قرار بود اول بهمن ماه در همدان برگزار شود. کانال رسمی کیهان کلهر در تلگرام خبر داد که کنسرت پردگیان باغ سکوت در همدان به دلیل صادر نشدن مجوز برگزار نخواهد شد.   در اطلاعیه ای که در کانال رسمی کیهان کلهر در تلگرام منتشر شد، به نقل از این موسیقیدان عنوان شد که به دلیل عدم همکاری و اشکال تراشی های بی دلیل مسئولین اداره ارشاد همدان مجوز برگزاری کنسرت صادر نشده و این کنسرت که قرار بوده در تاریخ اول بهمن برگزار شود، برگزار نخواهد شد.  در پی لغو کنسرت کیهان کلهر، سایت عصر ایران، نزدیک به مواضع دولت، نوشت: «ابتدا گمان می رفت که این اتفاق توسط گروه های فشار رخ داده باشد، ولی خبر تکمیلی این بود: این کنسرت سنتی به دستور دادستانی مربوطه لغو شده است. علت لغو اما از خود خبر و آمر آن نیز تأمل برانگیزتر بود: به دلیل مخالفت خانواده های معظم شهدا، دستور لغو کنسرت داده شده است».  سپس عصر روز یکشنبه (۲۶ دی)، فاضل عبادی، مدیرکل ارشاد استان همدان اعلام کرد که از ۱۰ روز پیش مجوز اجرای کنسرت کیهان کلهر برای یکم بهمن ماه صادر شده و برگزاری آن بلا مانع است. در پی سخنان مدیرکل ارشاد همدان، کیهان کلهر مجددا در کانال رسمی خود در تلگرام، اطلاعیه دیگری منتشر کرد و از برگزاری کنسرت خود در همدان به پاسداشت شأن موسیقی فرهنگی این کهن مرز و بوم خبر داد.  تازه ترین تور کنسرت های کیهان کلهر با عنوان پردگیان باغ سکوت قرار است از ۲۹ دی تا ۱۷ بهمن در شهرهای اهواز، اصفهان، قزوین، سنندج، کرمانشاه، کرمان، زاهدان، بیرجند، تربت حیدریه، تهران و سمنان برگزار شود.  اتاق های فکر پنهان  تلاش مراجع، روحانیان و گروه های منسوب به جریان اصولگرا برای لغو کنسرت های موسیقی با انتقادهای شدیدی در میان مقام های دولتی و حکومتی نیز مواجه شده است. از جمله علی جنتی، وزیر سابق فرهنگ و ارشاد اسلامی، در مراسم تودیع خود در روز ۱۷ آبان ماه به صراحت از وجود اتاق های فکر پنهان خبر داده بود که در سه سال گذشته برای جلوگیری از اجرای سیاست های دولت در زمینه حمایت از آزادی اندیشه و بیان، قانون گرایی و توجه خاص به اصحاب فرهنگ فعال بوده اند.  وزیر پیشین ارشاد گفته بود، این اتاق های فکر پنهان وزارتخانه ی تحت امر او را هر هفته با یک سوژه و چالش جدید روبه رو می کرده اند. او همچنین افزوده بود، این اتاق ها برای مقابله با موسیقی، حتی خبر و سند جعلی هم ارائه می کرده اند.  حرمت قم و مشهد  حدود سه ماه پیش نیز برگزاری یک کنسرت موسیقی در قم جنجال آفرید. محمد یزدی، ناصر مکارم شیرازی و جمعی از نمایندگان مجلس شورای اسلامی خواهان لغو کنسرت ها در قم شدند. جامعه مدرسین حوزه علمیه قم نیز در بیانیه ای اعلام کرد که برگزاری کنسرت در قم غیرقابل پذیرش و حرکتی به دور از شأن شهر مقدس قم است و به مسئولان دولتی اخطار کرد که صبر و حوصله مردم متدین و مراجع بزرگ محدود است.  اندکی پیش تر نیز آیت الله صافی گلپایگانی گفته بود که باید حرمت قم حفظ شده و از برگزاری کنسرت موسیقی در این شهر جلوگیری شود.  عبدالرضا رحمانی فضلی، وزیر کشور دولت روحانی نیز در گفت وگویی با خبرگزاری ایسنا که متن آن روز جمعه ۱۹ شهریور منتشر شد، با بیان اینکه در مواردی جلوی اجرای برخی کنسرت ها به دستور مقام های قضایی گرفته می شود، گفته بود که این وزارتخانه نمی تواند در مقابل حکم قضایی بایستد و آن را لغو کند.  حدود یک ماه پیش و پس از لغو مکرر کنسرت های موسیقی در استان خراسان رضوی، دادستان این استان اعلام کرده بود که به خاطر گلایه حوزه علمیه و علما از اتفاقات اخلاقی ناگوار فعلا کنسرتی در این استان برگزار نمی شود.  احمد علم الهدی، امام جمعه مشهد و نماینده ولی فقیه که پرنفوذترین مخالف اجرای برنامه های فرهنگی و هنری در خراسان محسوب می شود، کنسرت موسیقی را مطرب بازی و علاقمندان به شرکت در این برنامه ها را اقلیتی هوس باز خوانده بود.  در پی اعتراض های علم الهدی، علی جنتی، وزیر سابق ارشاد، روز ۲۶ مرداد اعلام کرد که از این پس به احترام نظر نماینده ولی فقیه، برای مشهد اجازه کنسرت صادر نخواهد شد.  اما حسن روحانی، رئیس جمهوری اسلامی ایران، در واکنش به لغو مکرر کنسرت های موسیقی در شهرهای مختلف استان خراسان رضوی و حرام اعلام شدن اجرای موسیقی در مشهد، این اقدام ها را بی احترامی به قانون توصیف کرد و چند روز پس از سخنان وزیر ارشادش گفت، هیچ وزیری نباید در برابر فشار و تصمیم های غیرقانونی عقب نشینی کند.پزشکان آلمان می‌توانند به بیماران خود ماری‌جوانا یا کانابیس تجویز کنند. تمامی احزاب پارلمان آلمان با طرح دولت در این زمینه موافقت کردند. مصرف ماری‌جوانا برای تفنن همچنان ممنوع است. بر اساس طرحی که  روز پنچشنبه (۱۹ ژانویه  ۳۰ دی) با رای اکثریت مطلق نمایندگان پارلمان آلمان تصویب شد، پزشکان آلمان از ماه مارس مجاز خواهند بود برای درمان موقت یا دائمی برخی بیماری ها کانابیس تجویز کنند.  به این ترتیب بیمه های درمانی موظف می شوند، هزینه درمان از راه کانابیس را به عهده بگیرند.  البته هنوز اکثر نمایندگان محافظه کار پارلمان با آزادسازی کانابیس برای مصرف عادی افراد مخالف هستند.  بیشتر بخوانید: خطر ابتلا به روان پریشی در مصرف کنندگان ماری جوانای قوی  این گیاه که با نام های گوناگونی مانند ماری جوانا، گراس و علف در اغلب کشورهای جهان تولید و مصرف می شود مزایای زیادی، از جمله برای درمان بیماری های گوناگون، از بین بردن حالت تهوع به ویژه هنگام شیمی درمانی و همچنین کاهش درد مفصل دارد.  ماری جوانا طبی یا کانابیدیول گروهی از گیاهان شاهدانه به شمار می روند که دارای ماده تتراهیدروکانابینول و مواد شیمیایی دیگری هستند.    کنترل دولتی  قرار است کنترل تولید و مصرف کانابیس در آلمان به یک آژانس تخصصی واگذار شود که وابسته به انستیتوی دولتی مواد دارویی و تولیدات پزشکی خواهد بود. این آژانس کانابیس تولیدشده را می خرد و در اختیار شرکت های دارویی و داروخانه ها می گذارد.  بیشتر بخوانید: کانابیس باعث کاهش درد بدون تاثیر خماری  پزشکانی که کانابیس تجویز می کنند موظف خواهند بود، نتایج این شیوه درمانی را در اختیار آژانس مذکور بگذارند.  علاوه بر این قرار است، پژوهش در زمینه تاثیرات درمانی کانابیس در آلمان گسترش یابد.  بیشتر بخوانید: کارشناسان: مصرف حشیش باید آزاد شودهتلی سه‌طبقه در مرکز ایتالیا زیر بهمن مدفون شده و ۳۰ تن از مسافران و کارکنان آن به دام افتاده‌اند. بسیاری دیگر در ترس از مرگ به سر می‌برند. این بهمن پس از چهار زلزله پی‌در پی که روز چهارشنبه به وقوع پیوست، فرو ریخت.سحرگاه روز پنج شنبه ۱۹ ژانویه (۳۰ دی) فرو ریختن یک بهمن در منطقه فاریندولا در مرکز ایتالیا، هتل سه طبقه ریگو پیانو را در خود فرو برد. ۳۰ تن از ساکنان و کارمندان این هتل در زیر بهمن مدفون شده اند و عملیات برای نجات آنها ادامه دارد.  این هتل در ارتفاع ۱۲۰۰ متری از سطح دریا و در منطقه مخصوص اسکی قرار دارد. به گفته مقامات مسئول ایتالیا نیروهای نجات تا کنون توانسته اند دو نفر را که در یک خودرو بیرون هتل زیر بهمن مانده بودند نجات دهند اما تعداد کشته شدگان مشخص نیست.   بهمن پس از چهار زلزله پی در پی رخ داد که روز چهارشنبه به وقوع پیوست و در اثر آن یک نفر کشته و یک نفر مفقود شده است. شدت این زلزله ها حدود ۵ ریشتر اعلام شده است.  پس از وقوع این زلزله ها هزاران خانه در شهر آبروتسو و بیش از ۳۰ هزار خانه در استان مارچه تخلیه شده اند. این زلزله ها هم زمان شده با بارش برف و بورانی که ۲۴ ساعت بدون وقفه ادامه دارد و همین مسئله عملیات نجات را با مشکل روبرو کرده است.استرس و اضطراب طولانی به اندازه سیگار خطر سکته قلبی و سکته مغزی را افزایش می‌دهد. پژوهش تازه دانشگاه هاروارد آمریکا در باره استرس مشخص می‌کند که هسته‌ای کوچک به نام آمیگدال (بادامه) در مغز مرکز استرس بدن است.استرس گرچه فشاری عصبی است، اما به خاطر ویرانگری عمومی اش سراسر بدن را با ناراحتی روبرو می کند. کارشناسان پزشکی هنوز به طور کامل نمی دانند که فشارهای روحی و روانی دقیقا چه تاثیراتی بر روی مکانیسم بدن برجای می گذارند.  روزنامه پزشکی لانست تحقیقی از پزشکان دانشگاه هاروارد آمریکا را منتشر کرده است. در این پژوهش مشخص شده که کنترل استرس مزمن در مغز است و ادامه استرس به قلب و عروق آسیب می رساند.  یک تیم پژوهشی در دانشگاه هاروارد زیر نظر احمد توکل، تحقیقی را روی حدود ۳۰۰ نفر فرد بالغ میان سال انجام داده است. مشخص شده است که فعالیت عصبی هسته آمیگدال مغز در میان کسانی که از استرس مزمن رنج می بردند، افزایش یافته است. این تحقیق همچنین به این نتیجه رسیده است که رگ های این افراد نیز به نسبت بقیه به شدت خشک و نفوذناپذیر شده بودند.  آمیگدال یا هسته آمیگدال (بادامه) قسمتی از سیستم لیمبیک در مغز است که نقش مهمی در یادگیری و حافظه ایفا می کند و در درک احساساتی چون ترس و خشم و ایجاد پاسخ به آنها نیز دخالت دارد.  بیشتر بخوانید:تفاوت واکنش های مردان و زنان در برابر استرس  به نظر می رسد که از آمیگدال در شرایط استرس علائمی به مغز استخوان و مناطق دیگر بدن می رسند و در این علائم از ارگان ها خواسته می شود که تولید گلبول های سفید و موادی از این دست برای از میان بردن عفونت در بدن افزایش یابد.  به این ترتیب بدون آن که عفونتی در بدن به وجود آمده باشد، امکانات مبارزه با آن آغاز می شود. این فرایند سبب می شود که بافت های بدن و بویژه دیواره ی عروق مورد حمله قرار گیرند و آنها در پی این حملات سخت تر و ضخیم تر شوند. در چنین وضعیتی عروق منقبض می شوند و بیماری هایی چون سکته قلبی و مغزی نتایج مشخص این فرایند خواهند بود.    محققان با اسکن کردن از مغز و سایر قسمت های بدن نشان داده اند که افزایش فعالیت آمیگدال با افزایش غلظت موادی همراه است که عفونت را در بدن حفظ می کنند. در تحقیقات بالینی نیز محققان متوجه شده اند که افزایش دائمی فعالیت آمیگدال ریسک سکته قلبی را در افراد مورد آزمایش تا ۶۰ درصد افزایش داده است.  رابطه مستقیم استرس با سکته  احمد توکل، رئیس تیم پژوهشی دانشگاه هاروارد آمریکا، با تکیه بر نتایج این تحقیق می گوید: «در ارتباط با دلایل مشکلات موجود برای نارسایی قلبی باید به استرس مزمن نیز به عنوان یکی از عوامل بیماری پرداخت.»  احمد توکل در ادامه بر این نظر تاکید می کند که کاهش برنامه ریزی شده استرس نه تنها به احساسی پرنشاط در بدن انسان می انجامد، بلکه تاثیرات مستقیمی بر سلامتی بدن افراد دارد.  پژوهشی دیگر در باره استرس  پیش از تحقیقات دانشگاه هاروارد در باره استرس، پژوهشگران بریتانیا در تحقیقی در همین باره به این نتیجه رسیده بودند که فشارهای روحی روانی و افکار منفی می توانند به اندازه سیگار خطر سکته قلبی و مغزی را افزایش دهند.  این محققان همچنین اعلام کرده بودند که استرس و اضطراب طولانی می تواند به بیماری هایی چون فشار بالای خون، افزایش چربی خون و دیابت منجر شود.    ایلزه بت، یکی از پژوهشگران دانشگاه لیدن هلند، قدیمی ترین دانشگاه این کشور، در تفسیری در باره استرس می نویسد: «دهه گذشته نشان داد که شمار کسانی که روزانه از شرایط استرس زا شکایت دارند افزایش یافته است.»  این محقق دانشگاه لیدن هلند در ادامه می گوید، شرایط آزاردهنده کاری، ناامنی شغلی و روابط اجتماعی متزلزل، از جمله دلیل های بروز استرس هستند. خانم بت بر این نظر است که فاکتور استرس باید هرچه بیشتر در محاسبات پزشکی برای تشخیص بیماری مد نظر قرار گیرد.دریاچه‌ هامون سومین دریاچه ایران پس از دریاچه‌های خزر و ارومیه است. خشک شدن این دریاچه مشترک بین ایران و افغانستان، سبب بیکاری ۱۲ هزار ماهیگیر و مهاجرت مردم بومی شده و یکی از عوامل خشکی آن ساختن خاکریزها بوده است.رودخانه های هیرمند، خاشرود، فراه، هاروت رود، شوررود، حسین آباد ونهبندان به هامون می ریزند و تامین کنده های عمده آب هامون هستند. بیشتر رودهایی که به هامون می ریزند از افغانستان سرچشمه می گیرند و وارد ایران می شوند. بزرگ ترین منبع آبی این دریاچه روزخانه هیرمند است که از کوه های هندوکش سرچشمه گرفته و به دریاچه هامون می ریزد.  بیشتر بخوانید:اقدام مشترک ایران و افغانستان برای نجات هامون  افغانستان سد می سازد و جلوی ورود آب هیرمند به ایران را می گیرد. ایران هم آب زاهدان و زابل را از این دریاچه تامین می کند. به جز بلایای طبیعی و مشکلات اقلیمی از جمله گرم شدن هوا و عدم مدیریت صحیح آب، مسائل امنیت در استان سیستان و بلوچستان هم به یکی از عوامل اصلی خشک شدن دریاچه هامون تبدیل شده است.  حذف ۵۰ خاکریز مرزی در هامون  ایران برای تشدید کنترل مرزهای خود که ۹۳۶ کیلومتر طول دارد بیش از۵۰ دایک مرزی احداث کرده است. دایک مرزی خاکریزها و دیوارهای مرزی هستند که توسط مرزبانی ایران برای امنیت و کنترل مرز سیستان و بلوچستان مستقر شدند. به گفته مسئولان اداره محیط زیست تاسیس دایک ها باعث جلوگیری ورود آب به دریاچه شده است. دولت ایران مجبور شده به برخی اقدامات ضروری از جمله لایروبی  مسیرهای منتهی تالاب دست بزند. ولی حذف دایک ها مهم ترین این اقدامات بود.  بیشتر بخوانید: تائید و تکذیب خشکیدگی کامل تالاب هامون  سعید محمودی، مدیرکل محیط زیست سیستان و بلوچستان، به تازگی این موضوع را آشکارا در گفت وگو با خبرگزاری ایسنا عنوان کرد. او گفت: «برداشتن دایک مرزی در۵۰ نقطه درون تالاب هامون نقطه امیدی در خصوص اهمیت مسائل زیست محیطی در سیستان و بلوچستان خواهد بود.»  ایسنا می نویسد برداشته شدن دایک مرزی بیانگر نگاه مثبت وزارت کشور و مسئولین دولت به احیای تالاب هامون و برقراری نظم و امنیت در استان سیستان و بلوچستان است.  بی اطلاعی از وضعیت دریاچه هامون  فعالان زیست محیطی  کشور علاوه بر دریاچه هامون درباره فاجعه زیست محیطی دریاچه  ارومیه، تالاب گاوخونی، تالاب های بین المللی گلستان، تالاب بختگان، رودخانه های زاینده رود و کارون نیز هشدار می دهند و به دولت توصیه می کنند برای چاره اندیشی و مقابله با این فاجعه در سطح کلان مملکتی برنامه ریزی کنند.  حمیدرضا میرزاده کارشناس محیط زیست در تهران، به دویچه وله (فارسی) می گوید که به دلیل دور بودن هامون از مرکز، اطلاعات کمی در اختیار هست و کم تر روی آن (از طرف فعالان زیست محیطی) کار شده است. به گفته این کارشناس، فعالان زیست محیطی محلی هم با کم ترین امکانات و توان روی مسائل زیست محیطی آن منطقه کار می کنند.  او همچنین تاکید می کند: «دلیل اصلی بن بست خبری وضعیت امنیتی استان سیستان و بلوچستان است که عموما مسائل این منطقه از کشورمان خیلی کم در رسانه ها انعکاس پیدا می کنند. طبیعتا مسائل زست محیطی از جمله دریاچه هامون نیز از این قاعده نمی تواند مستثنی باشد. به اضافه اینکه اولویت استان مسائل اقتصادی و امنیتی است و دریاچه هامون در مراحل پائین تر قرار دارد.»  ۱۲ هزار صیاد بیکار شدند!  میرزاده در ادامه درباره پیامدهای خشک شدن این دریاچه می گوید: «زمانی از سیستان به عنوان انبارغله ایران نام برده می شد ولی امروزه متاسفانه به دلیل خشک شدن بخش بزرگی از هامون، بسیاری از کشاورزان و ماهیگیران اطراف این دریاچه برای یافتن منبع درآمد مجبور به کوچ به شهرهای بزرگ تر شده اند.»  این کارشناس می افزاید: «طبق آمار شیلات نزدیک ۱۲ هزار نفر از صیادان بیکار شده اند و به خاطر ضعف مسائل زیربنایی در این استان بیشتر این افراد جذب کارهای کاذب و حتی قاچاق می شوند.»  راه حل برای مشکل هامون  این کارشناس در ادامه برای حل مشکل هامون توصیه می کند که ایران و افغانستان روی پروژه های مشترک کار کنند. او بر این باور است که مشکل این دریاچه مشترک نیاز به چاره اندیشی و پروژه مشترک دارد.  بیشتر بخوانید: آلودگی هوا هزاران سیستانی را دچار مشکلات تنفسی کرد  او خاطرنشان می کند: «توسعه اقتصادی در دو سوی مرز می تواند کمک موثری به حل این مسئله کند از جمله اینکه یک جایگزینی به جای کشت خشخاش پیدا کنند. هنوز در بسیاری از مناطق به خصوص در مناطق تحت سلطه طالبان به شکل گسترده ای خشخاش به زیر کشت می رود که نیاز فراوانی به آبیاری دارد ولی با کشت جایگزین می توان تا حدود زیادی در مصرف این آب صرفه جویی کرد.»  وی در ادامه تصریح می کند: «در سمت داخل مرز خودمان نیز با احیای منابع آبی و نیز تالاب هامون می شود به توسعه سیستان و بلوچستان کمک کرد. سیستانی که روزگاری با بادهای ۱۲۰ روزه اش دوران خوشی را برای مردمان آن مناطق فراهم می کرد. امروزه اما وزش این بادها جز آوردن ریزگردها برای مردم ارمغان دیگری به همراه ندارد. ما برای برطرف کردن این مشکلات واقعا به یک برنامه اقتصادی  سیاسی که شاید چیزی کمتر از برجام نباشد، نیاز داریم.»  هامون قربانی سیاست های غلط منطقه ای ایران  ولی به عقیده عبدالستار دوشوکی مدیر مرکز مطالعات بلوچستان در لندن، مناسبات ایران با گروه طالبان در این میان به موضوعی مناقشه انگیز بین ایران و افغانستان تبدیل شده و هامون قربانی سیاست های غلط منطقه ای و بین المللی دولت های مختلف جمهوری اسلامی است.  او در این رابطه تاکید می کند: «سیاست آمریکاستیزی جمهوری اسلامی و حمایت آن از طالبان و بدرفتاری با پناهندگان افغان در ایران مزید بر علت شده است. زیرا همه این عوامل باعث تضعیف حس دوستی و برادری بین ایران و افغانستان می شود. وانگهی آمریکا دولت افغانستان را برای سدسازی در طی ۱۵ سال اخیر تشویق و کمک مالی کرده است تا منافع افغانستان را تحکیم بخشیده و به منافع ایران ضرر بزند که زده است. در نتیجه سدهای مختلف در افغانستان باعث کاهش بسیار جدی حقابه هامون شد.»  کنفرانس ملی راهکارها و رهیافت های احیای تالاب هامون  دوشوکی از مرکز مطالعات بلوچستان در لندن که درباره هامون تحقیق می کند و در این باره مقالاتی هم منتشر کرده در ادامه به دویچه وله (فارسی) گفت: «مذاکرات با افغانستان همچنان در جریان است. اما دولت ایران علیرغم محصور بودن افغانستان در خشکی و نیاز حیاتی آن به کمک ایران و بندر چابهار، دیپلماسی بسیار ضعیفی از خود نشان داده. قرار است ماه آینده کنفرانسی بنام کنفرانس ملی راهکارها و رهیافت های احیای تالاب هامون در استان برگزار شود؛ اما تجربه ثابت کرده که امید چندانی به این نوع کنفرانس ها نمی توان داشت. ایران نتوانسته افغانستان را برای توافق بر یک اقدام مشترک متقاعد کند. دولت ایران بسیار ضعیف عمل کرده و منافع ایدئولوژیکی نظام را بر منافع مردم سیستان ترجیح داده است؛ سیاستی که در زمان شاه نیز دنبال می شد.»  در خصوص حل مشکل دریاچه هامون عبدالستار دوشوکی به دویچه وله گفت: در حال حاضر فقط ۲۰ درصد از مشکلات بی آبی و خشکی هامون حل شده اما ۸۰ درصد آن باقی است و باعث شده که ده ها هزار نفر سیستان را رها کنند و در شهرهای دیگر استان و کشور حاشیه نشینی را پیشه کنند.    چین در سال ۲۰۱۶ با ۳۰ میلیارد یورو سرمایه‌گذاری جهانی در بخش تولید انرژی‌های تجدید پذیر، رتبه‌ی نخست را به دست آورد. این رقم نسبت به سال پیش از آن، افزایشی ۶۰ درصدی را نشان می‌دهد.بر اساس تازه ترین آمار انستیتو بررسی اقتصادی و مالی مربوط به انرژی های تجدید  پذیر  چین با سرمایه گذاری های کلان در بخش های ملی و جهانی تولید انرژی های غیرفسیلی همچنان بی رقیب است. در حال حاضر از هر ۶ شرکت تولید سلول های خورشیدی (سولار) در جهان، مالکیت ۵ کارخانه ی آن به سرمایه گذاران چینی تعلق دارد.  پکن در سال گذشته همچنین نزدیک به ۱۰۰ میلیارد دلار در زمینه ی تولید انرژی های بادی و آبی و شرکت های وابسته به آن در چین سرمایه گذاری کرده است. بنا بر گزارش انستیتو اقتصادی بلومبرگ برای تولید انرژی های تجدید پذیر این سرمایه گذاری کلان، رتبه ی اول چین در زمینه ی تولید انرژی پاک ملی در سال ۲۰۱۵ را نیز تثبیت کرده است.   بیشتر بخوانید: آلمان در مبادلات اقتصادی خود از چین پیشی می گیرد  تیم باکلی، رئیس  با اشاره به این که دونالد ترامپ، رئیس جمهور آینده ی آمریکا اعلام کرده در آینده بیشتر در بخش تولید انرژی فسیلی و استخراج ذغال سنگ سرمایه گذاری خواهد کرد، در این رابطه می گوید: «فاصله ی آمریکا با چین به عنوان کشوری که مقام دوم را در این بخش دارد، هر سال بیشتر می شود.»  فرصت های شغلی  بنا بر ارزیابی آژانس بین المللی انرژی سرمایه گذاران چینی در سال ۲۰۱۶ نزدیک به ۳ میلیون و ۵۰ هزار فرصت شغلی در این بخش ایجاد کرده اند. این امر در مقایسه با ۸ میلیون و یک صد هزار کارگر و کارمندی که به  طور کلی در سطح جهانی در این بخش استخدام شده اند، از اهمیت زیادی برخوردار است. آمریکا در این سال موفق شد، تنها ۸۰۰ هزار فرصت شغلی ایجاد کند. بنا بر طرح ایجاد اشتغال ادارات کاریابی چین، قرار است شمار شاغلان این بخش تا سال ۲۰۲۰ به ۱۳ میلیون نفر برسد.  بیشتر بخوانید: چین در راه تبدیل به قدرتی جهانی در ساخت هواپیما  کارشناسان می گویند، برتری چشمگیر چین در زمینه ی تولید انرژی های پاک در حال حاضر رقابت با آن را برای کشورهای پیشگامی مانند آمریکا و آلمان بسیار دشوار کرده است.در پایگاه‌های اینترنتی برای لاغری بیش از اندازه که ناشی از یک بیماری عصبی است به عنوان ایده‌آل زیبایی تبلیغ می‌شود. در این میان توئیگی، مانکن لاغر سال‌های ۱۹۶۰ هم که سایز صفر را مد کرد، جایی برای عرض اندام ندارد.شبکه های اجتماعی و پایگاه های اینترنتی، نقش مهمی در تعیین معیارهای زیبایی جوانان بازی می کنند. تصویری که این رسانه ها به عنوان هیکل ایده آل ارائه می دهند، همیشه با اصول تغذیه سالم و مفید هم خوان نیست. برعکس پایگاه هایی مانند  یا   با تشویق جوانان به کم خوری و گرفتن رژیم های سخت، کاربران خود را به مرز مرگ ناشی از گرسنگی سوق می دهند.  آنا در این عبارت مخفف بیماری آنورکسیا نروزا یا بی اشتهایی عصبی است و دومین عبارت هم از دو واژه انگلیسی لاغری و الهام تشکیل شده است. کسانی که در این پایگاه ها گردهم آمده اند، برای بیماری بی اشتهایی عصبی به عنوان راه و رسم غالب در زندگی تبلیغ می کنند.  بیشتر بخوانید: زنانی که در اینستاگرام لاغر می شوند  اغلب نوشته ها با عنوان هایی مانند خانم های لاغر عزیز شروع می شود و با شعارهایی نظیر مقاوم باش و به نخوردن و گرسنگی  ادامه بده پایان می گیرد. کاربرانی که در اتاق گفت وگوی  گردهم می آیند، گه گاه برای خود هدفی هم تعیین می کنند: از جمله این که مثلا برای مدتی در روز تنها ۸۰۰ گرم کالری به بدن خود برسانند. یکی از شعارهای این پایگاه که کاربران باید آن را سرمشق خود قرار دهند، این است: «لاغر بودن، مهم تر از سالم  بودن است.»   زیبایی اسکلتی   در پایگاه های یادشده در اینستاگرام یا شبکه های فیسبوک و توئیتر اغلب عکس هایی منتشر می شوند که کاربران، اعضای بدن خود را که در اثر گرسنگی تغییر شکل داده اند (استخوان های ترقوه، لگن و دنده های بیرون زده) با افتخار به تماشا می گذارند و دیگران را تشویق می کنند که از آنان پیروی کنند.    البته اینستاگرام چندی است که انتشار این گونه عکس ها را ممنوع اعلام کرده و می کوشد تصاویری از این دست را که پست شده اند، پاک کند. با اینحال بسیاری از کاربران مبتلا به بی اشتهایی عصبی راه هایی می یابند که سلفی های بدن مرتاض گونه و اسکلتی خود را برای دیگران بفرستند.   عمق گودی استخوان ترقوه  به نوشته اشپیگل آنلاین، کاربران از این راه ها تحت فشار قرار می گیرند و حاضر می شوند تا مرز مرگ ناشی از گرسنگی پیش بروند تا بتوانند در مسابقه های زیبایی که هر ساله هدف و شعار ویژه ای دارند، شرکت کنند. به عنوان مثال، شعار مسابقه چندسال پیش این بود: عمق گودی استخوان ترقوه چه کسی بیشتر است؟ برای اندازه گیری این عمق، تعداد سکه های ۲۰ سنتی جا گرفته در گودی استخوان ترقوه شرکت کنندگان شمرده شد. در مسابقه کمر چه کسی باریک تر است کاربری برنده شد که توانست با یک ورق کاغذ   دور کمر خود را اندازه بگیرد.  بیشتر بخوانید: فرانسه حضور مانکن های بسیار لاغر در صحنه  مد را ممنوع کرد  داستان جدی است  کارشناسان می گویند که بی اشتهایی عصبی، یک اختلال تغذیه ای است که باعث می شود افراد در مورد وزن خود و غذایی که می خورند، وسواس فکری پیدا کنند. این افراد می کوشند با تحمل گرسنگی شدید یا انجام تمرین های ورزشی از وزن طبیعی خود بکاهند. به این ترتیب نسبت سن و قد و وزن آنان درهم می ریزد و خطر مرگ تهدیدشان می کند. بنا به توصیه کارشناسان، بهتر است بیماران بی اشتهایی را به جای تشویق به محرومیت غذایی بیشتر، به مراجعه به روانشناس ترغیب کرد.نرخ رشد اقتصادی چین در سال گذشته به طرز کم‌سابقه‌ای کاهش یافت و به ۶،۷ درصد رسید. این نازل‌ترین میزان نرخ رشد اقتصادی این کشور ظرف ۲۶ سال گذشته است.آهنگ رشد اقتصادی جمهوری خلق چین رو به کاهش است. پدیدهای که برای این دومین اقتصاد بزرگ جهان، چندان عادی نیست. اما بسیاری از کارشناسان مسائل اقتصادی این موضوع را منفی ارزیابی نمی کنند و بر این باورند  که کاهش نرخ  رشد اقتصادی چین نشانه ثبات بیشتر اقتصاد این کشور است. گروه دیگری از تحلیلگران جهان اقتصاد اما نسبت به پیامدهای اقتصادی ناشی از کاهش رشد در چین هشدار می دهند.  سیاست های جدید اقتصادی چین  اقتصاد چین در سال ۲۰۱۶ رشدی معادل ۶،۷ درصد داشته است. این کمترین نرخ رشد چین ظرف سال های پس از ۱۹۹۰ است. در سال ۲۰۱۵ نرخ رشد  اقتصادی این کشور دو دهم درصد بیش از آن بود. گفته می شود که کاهش نرخ رشد اقتصادی چین در اثر سیاست های جدید اقتصادی دولت این کشور رخ می دهد.  رهبری چین نرخ رشد اقتصادی کشور را برای ۹ ماه نخست سال گذشته در حد ۶،۷ درصد اعلام کرده بود. حال آنکه در سه ماهه آخر سال گذشته، نرخ رشد چین یک دهم بیش از میزان ماه های قبل از آن بود. از آن گذشته، مقامات چین از کاهش میزان صادرات کشور هم سخن گفته اند.  بیشتر بخوانید: پروژه  چین برای تسخیر جهان  میزان صادرات چین در سال گذشته میلادی ۷،۷ درصد کمتر از سال ۲۰۱۵ بوده است. باید توجه داشت که صادرات نیروی محرکه اصلی اقتصاد چین به حساب می آید.  رهبری چین در حال حاضر مشغول اصلاحات اقتصادی است. سیاست جدید اقتصادی چین ناظر بر آن است تا هر چه بیشتر از صادرات صنایع سنگین و سرمایهگذاری های متکی بر استقراض از سیستم بانکی فاصله گرفته و به تقویت تقاضا در بازارهای داخلی و نوآوری و خدمات بپردازد. هزینه اجرای چنین سیاستی کاهش آهنگ رشد اقتصادی کشور است. از همین رو، رهبری چین مایل بود که نرخ رشد اقتصادی سال ۲۰۱۶ خود را چیزی بین ۶،۵ تا ۷ درصد حفظ کند. امری که متحقق شد.  پیامدهای کاهش نرخ رشد  بسیاری از کارشناسان و تحلیلگران مسائل اقتصادی بر این باورند که کاهش نرخ رشد اقتصادی چین، پدیده ای منفی نیست و نشانه تثبیت بیشتر اقتصاد این کشور است. نرخ رشد اقتصادی چین همواره وابسته به حمایت های دولتی بود. این موضوع در گزارش جدید صندوق بین المللی پول نیز مطرح شده است. بر اساس گزارش صندوق بین المللی پول که روز دوشنبه ۱۶ ژانویه منتشر شد، هنوز حمایت و پشتیبانی دولت چین از فعالیت های اقتصادی بسیار زیاد است. صندوق بین المللی پول بارها نسبت به وابستگی حیات اقتصادی چین به حمایت های دولتی هشدار داده است.   بیشتر بخوانید: آغاز اجلاس داووس و هشدار چین درباره جنگ تجاری  در گزارش صندوق  بین المللی پول آمده است  که هرگاه دولت چین کماکان به پرداخت اعتبارات کلان به شرکت ها اقدام کند و تلاشی در جهت کاستن قرض آنها انجام ندهد، اقتصاد چین بیشتر تضعیف خواهد شد.  هوآنگ وایپینگ، پروفسور اقتصاد دانشگاه پکن درباره کاهش نرخ رشد اقتصادی و مشکلات اقتصادی چین در سال  جاری می گوید: «فشار و مشکلات از داخل و  خارج بر دوش اقتصاد کشور سنگینی می کند.» به نظر او، کاهش مناسبات بازرگانی با کشورهای دیگر، افزایش میزان قرض و مناقشه تجاری با دولت جدید آمریکا و سیاست های حمایت گرایانه دونالد ترامپ از جمله مسائلی و مخاطراتی هستند که می توانند در آهنگ رشد اقتصادی چین در سال جاری موثر واقع شوند..چند سازمان یهودی آمریکایی برای بازپس‌گرفتن دارایی یک خانواده ثروتمند یهودی آلمانی‌تبار که در زمان حکومت ناسیونال سوسیالیست‌ها مصادره شده بود، از دویچه بانک آلمان شکایت کرده‌اند. آنها خواستار سه میلیارد دلار هستند.مجله منیجر ( ) در تازه ترین شماره خود (۱۹ ژانویه  ۳۰ دی) گزارش داد که چند سازمان رفاهی یهودی از دویچه بانک خواستار بازگرداندن دارایی خانواده ورتهایم شده اند.  آنها در این رابطه به دادگاهی در ایالات متحده شکایت کرده و مدعی شده اند که دارایی خانواده یهودی که پیش تر در فرانکفورت زندگی می کرده  است، به نرخ امروز سه میلیارد دلار بوده است.  اعضای خاندان ورتهایم  از راه تولید چرخ خیاطی ثروت هنگفتی به دست آوردند و پیش از روی کار آمدن نازی ها در آلمان، به اسپانیا مهاجرت کردند. آنها آن زمان دارایی خود را به بانک کردیت سوئیس  سپرده بودند.  بیشتر بخوانید: غرامت ۸۰۰ میلیون یورویی آلمان به بازماندگان هولوکاست  یک پرونده پیچیده قضایی  بر اساس گزارش منیجر، آخرین وارث خانواده ورتهایم در سال ۱۹۹۰ دارایی خود در کردیت سوئیس به زن و مردی که دوست نزدیک او بوده اند واگذار کرده است. این زوج مدت ها تلاش کرده اند، به دارایی ورتهایم در بانک سوئیسی دست بیابند اما موفق نشده اند.    آنها در سال ۲۰۱۲ یک تاجر آلمانی به نام تیم فور را وارث خود می کنند، اما فور هم موفق به کسب دارایی ورتهایم نمی شود.  سپس فور بخشی از این دارایی را به بنیاد ورتهایم می بخشد، به همین دلیل این بنیاد با کمک چند سازمان دیگر برای بازپس گیری پول خود از دویچه بانک به یک دادگاه آمریکایی شکایت کرده است.  بیشتر بخوانید: حکم تاریخی دیوان عالی آلمان برای مبارزه با جنایات نازی ها  مجله منیجر به نقل از فور نوشته است که یک کارمند دویچه بانک در اسپانیا خود را به عنوان قیم خانواده ورتهایم جا زده و دارایی این خانواده در کردیت سوئیس را به دویچه بانکَ منتقل کرده است.  سخنگوی دویچه بانک پس از انتشار بخش هایی از گزارش منیجر در روز پنجشنبه (۱۹ ژانویه)، اظهارات فور را بی اساس خواند و گفت که سازمان های رفاهی یهودی بارها در این رابطه اقدام قضایی کرده اند اما تاکنون نتوانسته اند ادعای خود را ثابت کنند.  سازمان های یهودی از کردیت سوئیس هم شکایت کرده اند، اما این بانک تاکنون در این رابطه سکوت کرده است.۸ نفر که همگی مرد هستند، به اندازه نیمی از مردم فقیر جهان ثروت دارند. این نتیجه گزارش تازه آکسفام است که در آستانه مجمع جهانی اقتصاد ارائه شده است. به گفته این سازمان خیریه شکاف طبقاتی در جهان هشداردهنده است.سازمان خیریه آکسفام () در جدیدترین گزارش خود با اشاره به شکاف طبقاتی رو به افزایش در جهان نوشته است که هیچ گاه تا به امروز سطح رفاه جهانی تا به این اندازه به صورت نابرابر توزیع نشده است.  این سازمان در گزارش خود که در آستانه مجمع جهانی اقتصاد در داووس سوئیس ارائه شده، ذکر کرده است که برآورد مجموع دارایی های هشت شخص ثروتمند جهان با دارایی های نیمی از جمعیت فقیر جهان برابری می کند.  آکسفام برای تهیه این گزارش میزان تخمینی دارایی هایی این ۸ نفر را که همگی مرد هستند، با استناد به فهرست مجله فوربس و شرکت خدمات مالی کردیت سوئیس با یکدیگر جمع زده است.   این هشت نفر که نامشان در گزارش ذکر شده، بیل گیتس (بنیانگذار مایکروسافت)، آمانسیو اورتگا (سرمایه گذار اسپانیایی و مؤسس شرکت ایندیتکس)، وارن بافت (سرمایه گذار آمریکایی)، کارلوس اسلیم (سرمایه گذار مکزیکی)، جف بزوس (بنیانگذار آمازون)، مارک زاکربرگ (بنیانگذار فیس بوک)، لری الیسون (مؤسس شرکت اوراکل) و مایکل بلوم برگ (شهردار سابق نیویورک) هستند.  آکسفام برای نشان دادن اختلاف گسترده و روزافزون سطح طبقاتی در جهان به آمارهای سال ۲۰۱۰ اشاره کرده و گفته است که طبق آخرین محاسبات در آن سال مجموع دارایی های ۴۳ فرد ثروتمند جهان برابر با میزان ثروت نیمی از مردم فقیر جهان بود.  این سازمان خیریه بریتانیایی نسبت به نابرابری فاحش ثروت در جهان هشدار داده و آن را قبیح و ناپسند خوانده است.  از سال ۲۰۰۹ تا کنون میزان دارایی ثروتمندان به طور متوسط سالانه ۱۱ درصد افزایش داشته است.  بیشتر بخوانید: شکاف میان فقرا و اغنیای جهان ژرف تر می شود  میزان ثروت بیل گیتس از سال ۲۰۰۶ که او برنامه خود برای کناره گیری از مایکروسافت را اعلام کرد، ۵۰ درصد افزایش داشته است که مبلغ ۲۵ میلیارد دلار را شامل می شود؛ هر چند در سال های گذشته او بخشی از ثروت خود را به پروژه های خیریه متعدد اهدا کرده است.  با این حال مکس لاوسون، یکی از مقامات ارشد آکسفام گفته است: «اینکه میلیاردرها تصمیم به اهدای ثروتشان می گیرند، حرکت خوبی است اما با این همه نابرابری موضوعی مهم است و شما نمی توانید سیستمی داشته باشید که در آن میلیاردرها به طور سیستماتیک مالیات کمتری نسبت به منشی ها یا مستخدمان شان می پردازند.»مطابق برنامه‌های توسعه چهارم و پنجم دولت موظف بوده هر سال ۲۰ درصد تعداد کارکنان خود را کاهش دهد. این تعداد در دوره اجرای این برنامه‌ها حدود دو برابر شده است.رئیس جمهوری، حسن روحانی آذر ماه امسال و پیش از ارائه لایحه بودجه سال ۹۶ به مجلس شورای اسلامی اعلام کرد که بودجه عمومی کشور در سال آینده حدود ۳۲۰ هزار میلیارد تومان پیش بینی شده است.  با این حساب نزدیک به یک سوم بودجه عمومی سال آینده صرف پرداخت حقوق کارکنان دولت می شود و رقمی به مراتب بالاتر از بودجه عمرانی کشور خواهد بود.  پایگاه اطلاع رسانی خبرآنلاین شنبه، ۲۵ دی ماه در گزارشی به بررسی روند فربه شدن دولت در سال های گذشته و ابعاد بار سنگین دستمزد کارکنان دولت بر بودجه پرداخت.  بنابر این گزارش شمار کارکنان دولت در حال حاضر نزدیک به چهار میلیون نفر است و مطابق آخرین برآوردها حدود نیمی از آنها در بدنه وزارت خانه ها و سازمان های دولتی جا گرفته اند.  بیشتر بخوانید: پرداخت های نامتعارف؛ بدعت ادامه دار دولت احمدی نژاد  حقوق دولتی ها فراتر از بودجه عمرانی  هزینه پرداخت حقوق کارکنان دولت در سال جاری ۸۷ هزار و ۲۰۰ میلیارد تومان تعیین شده است. با توجه به افزایش ده درصدی پیش بینی شده حقوق ها در بودجه سال آینده، دولت مجبور است نزدیک به ۱۰۰ هزار میلیارد تومان از بودجه عمومی را صرف پرداخت حقوق کارکنان خود کند.  پایگاه اطلاع رسانی دولت به تازگی به نقل از حسن روحانی نوشته بود که دولت قصد دارد در سال آینده ۶۰ هزار میلیارد تومان را به بودجه عمرانی اختصاص دهد و این میزان در بودجه عمرانی برای اولین بار در کشور، رقم می خورد.  خبرآنلاین نوشته است: «براساس قانون برنامه چهارم توسعه قرار بود دولت سالانه ۲۰ درصد از تعداد کارکنان خود را کاهش دهد، اما گزارش ها نشان می دهد در طول برنامه های چهارم و پنجم تعداد کارکنان دولت دو برابر افزایش یافت.»  این دو برنامه مربوط به سال های ۱۳۸۴ تا ۹۴ بودند. ۸ سال از این دوره دو دولت محمود احمدی نژاد بر سر کار بود که گفته می شود با استخدام های بی رویه در فربه شدن دولت نقشی اساسی بر عهده دارد.  بیشتر بخوانید: رانت و رانت خواری، بیماری فراجناحی جمهوری اسلامی  ۴۵۰ هزار مدیر دولتی  دولت فربه یکی از ویژگی های شماری از کشورهایی است که بخش بزرگی از درآمد خود را از راه فروش منابع زیرزمینی تامین می کنند.  ناکارآمدی، فساد و رانت خواری از دیگر ویژگی های این گونه کشورها محسوب می شود که جمهوری اسلامی با درآمدهای حاصل از فروش نفت و گاز و نزدیک به ۴ میلیون حقوق بگیر دستگاه های وابسته به دولت یکی از آنهاست.  به گزارش خبرگزاری مهر، فرهاد رهبر، مدیر سابق سازمان مدیریت و برنامه ریزی بهمن ماه سال گذشته در یک برنامه تلویزیونی گفت: «در ایران بیش از ۴۵۰ هزار مدیر دولتی داریم درحالی که کل کشور ژاپن تنها ۳۰۰ هزار کارمند دولتی دارد! البته در این میان باید جمعیت ایران و ژاپن را نیز در نظر گرفت که جمعیت آن ها یک و نیم برابر ایران است.»  افزون بر این، گرچه میانگین حقوق کارکنان دولت در سال آینده کمتر از ۲ و نیم میلیون تومان است، شماری از مدیران دولتی در ایران حقوق ها و دریافتی های گزافی دارند که افشای برخی از نمونه های آنها در ماه های اخیر جنجال آفرین شد.  بیشتر بخوانید: «۳۰ میلیون نفر از جمعیت ایران زیر خط فقر قرار دارند»  خبرگزاری تسنیم روز گذشته (جمعه د۲۴ دی) به نقل از محمد خدابخشی، سخنگوی کمیسیون تلفیق برنامه ششم در مجلس دهم، گزارش داد که در این برنامه حداکثر حقوق مدیران دولتی ۱۲ میلیون و ۵۰۰ هزار تومان تعیین شده است.  این رقم دو برابر حداکثر تعیین شده برای حقوق مدیران در قانون مدیریت خدمات کشوری و بیش از ده برابر پائین ترین دستمزد تعیین شده برای کارگران در سال آینده است.  هادی ابوی، دبیر کانون انجمن های صنفی کارگران اردیبهشت امسال به تسنیم گفته بود که دست کم هفت میلیون کارگر ایرانی کمتر از حداقل دستمزد تعیین شده حقوق می گیرند.سقوط ارزش لیر ترکیه همچنان ادامه دارد. ارزش پول رایج ترکیه از زمان کودتای ناموفق در این کشور در ژوئیه ۲۰۱۶ حدود ۳۰ درصد کاهش یافته است. خروج سرمایه از ترکیه نیز به شدت ادامه دارد.ارزش لیر ترکیه در پی ناامنی های سیاسی و ترورهای متعدد در این کشور به شکل بی سابقه ای سقوط کرده و سرمایه داران سرمایه های خود را به سرعت از این کشور خارج می کنند. در چنین شرایطی ناباوری در قبول اجرای برنامه های عظیم اقتصادی رجب طیب اردوغان، رئیس جمهوری ترکیه، افزایش می یابد.  بانک مرکزی ترکیه مستاصل است. این بانک در ابتدا کوشید با فروش دلار توسط بانک های این کشور جلوی سقوط لیر ترکیه را بگیرد، اما آن گونه که تاتا رُزه، یکی از کارشناسان کومرتس بانک آلمان می گوید این راهکاری نادقیق و ناکافی برای مبارزه با سقوط ارزش لیر ترکیه بود.  ارزش لیر ترکیه از آغاز سال ۲۰۱۷ همچنان به سقوط خود ادامه می دهد. سقوط دودرصدی ارزش لیر در یک روز دیگر امری استثنایی نیست. روز چهار شنبه (۲۲دی  ۱۱ ژانویه) ارزش لیر به پایین ترین سطح در تاریخ خود رسید.  در حال حاضر شهروندان ترکیه برای دریافت یک یورو باید چهار لیر بپردازند. در تابستان گذشته اما ارزش یک یورو برابر با سه لیر ترکیه بود. این اوضاع در شرایطی است که امیدی به تثبیت نرخ ارز در ترکیه وجود ندارد.  مانوئل شیم، کارشناس لاندس بانک ایالت بایرن آلمان در این باره می گوید: «نشانی از تثبیت یا بالاتر رفتن ارزش لیر ترکیه وجود ندارد.» این کارشناس در ادامه پیش بینی کرد که سرمایه گذاران در سال جاری میلادی نیز علاقه چندانی به لیر ترکیه نشان ندهند.  نگرانی ها از قدرت بیش از حد اردوغان  لیر ترکیه گرچه پس از کودتای ناکام نظامیان همواره زیر فشار بود، اما اکنون نگرانی ها در ارتباط با تحولات سیاسی در ترکیه افزایش چشمگیری یافته و خروج سرمایه از این کشور را تشدید کرده  است.  در حال حاضر پارلمان ترکیه پیش نویس طرح اصلاحی اصلاحات در قانون اساسی را برای گسترش اختیارات قانونی رئیس جمهوری بررسی می کند. طبق پیش نویس طرح اصلاحی، اختیارات رئیس جمهوری گسترش می یابد و پست نخست وزیر در این کشور به کلی حذف می شود.     طرح اصلاحی همچنین مقرر می دارد که رئیس جمهوری بر بسیاری از ارگان ها و نهادها، از جمله بر نیروهای مسلح مسلط باشد، به گونه ای که بتواند درباره تمام مقامات بلند ارتشی تصمیم بگیرد و رؤسای دانشگاه های کشور نیز قرار است با حکم رئیس جمهور منصوب شوند.  مطابق طرح اصلاحی نیمی از رؤسای دادگاه های عالی توسط رئیس جمهور و نیمی دیگر توسط پارلمان تعیین می شوند. رئیس جمهوری حق خواهد داشت به احزاب سیاسی بپیوندد و به این ترتیب رجب طیب اردوغان می تواند رهبری حزب محافظه کار عدالت و توسعه را به شکل رسمی به عهده بگیرد.  بیشتر بخوانید: پارلمان ترکیه اصلاحات در قانون اساسی را بررسی می کند  بسیاری از مخالفان دولت در ترکیه نگران تصویب طرح اصلاحی اصلاحات در قانون اساسی برای گسترش اختیارات قانونی رئیس جمهوری هستند و هشدار می دهند که با تصویب این طرح و قدرت بیش از حد رئیس جمهوری، دیکتاتوری در ترکیه نهادینه خواهد شد.  سرمایه گذاران در ترکیه نگران قدرت گرفتن بیش از حد رئیس جمهوری در این کشور هستند؛ رئیس جمهوری که اجازه داشته باشد نظر شخصی خود را در موردهای مختلف اعمال کند.  اقتصاد بحران زده  اقتصاد ترکیه در سه ماهه سوم سال ۲۰۱۶ برای نخستین بار پس از سال ۲۰۰۹ بحرانی شده است. شاخص های رونق اقتصادی در این کشور قرمز اعلام شده اند و بخصوص بخش کلیدی گردشگری در ترکیه دچار مشکلات متعددی است.­  اینک یکی از مهم ترین کشورهایی که آلمانی ها با علاقه تعطیلات خود را آنجا سپری می کردند، به خاطر حملات تروریستی در ترکیه با کمبود گردشگر مواجه است. بسیاری از هتل های ترکیه خالی شده اند. رشد اقتصادی کاهش یافته و دولت ترکیه پیش بینی می کند که نرخ رشد از پنج درصد به ۴۴ درصد کاهش یابد.خبر پرداخت جریمه از سوی شرکت فولکس واگن در آمریکا قطعی شده است. این جریمه بر ۳  ۴ میلیارد دلار بالغ می‌شود. موضوع پرداخت جریمه از سوی این شرکت خودروسازی در ارتباط با رسوایی تقلب در تست آلودگی اما تمامی ندارد.وزارت دادگستری آمریکا اعلام کرد که شرکت فولکس واگن باید ۴ میلیارد و ۳۰۰ میلیون دلار در ارتباط با رسوایی تقلب در تست آلودگی هوا توسط خودروهای دیزلی این شرکت جریمه پرداخت کند. از آن گذشته پرونده هایی علیه شش مدیر شرکت فولکس واگن نیز به جریان افتاده است.  این همه جریمه ای نیست که شرکت فولکس واگن در ارتباط با پرونده رسوایی تقلب در تست آلودگی خودروهای دیزلی موظف به پرداخت آن شده است.  پرداخت خسارت به مشتریان  شکایت بسیاری از مشتریان شرکت خودروسازی فولکس واگن در آمریکا در دست بررسی است. پیش بینی می شود که پرداخت جریمه به افرادی که خودروهای دیزلی این شرکت را خریداری کرده اند، بیش از ۱۷ میلیارد دلار دیگر هزینه به فولکس واگن تحمیل کند.  بیشتر بخوانید: رسوایی جدید خودروسازان آلمانی  شرکت فولکس واگن ابتدا همه اتهامات مربوط به دست کاری در تست آلودگی هوای خودروهای دیزلی خود را رد کرده بود.  در سپتامبر سال ۲۰۱۵ میلادی شرکت فولکس واگن به تقلب در تست آلودگی خودروهای گازوئیلی خود اعتراف کرد؛ اعترافی که شکایات بسیاری را از سوی دادستانی کل آمریکا و بسیاری از مشتریان این شرکت در پی داشت. حال شرکت فولکس واگن باید به صدها هزار نفر در آمریکا خسارت پرداخت کند.  از آن گذشته، شرکت فولکس واگن متهم شده که قانون هوای پاکیزه ایالات متحده آمریکا را نقض کرده است. دادستان کل آمریکا، لورتا لینچ درباره تعیین این جریمه برای شرکت فولکس واگن گفته است که این اقدامات نشان از حمایت ما از مصرف کنندگان در آمریکا دارد. او تاکید کرده که کار بررسی پرونده تقلب تست آلودگی شرکت فولکس واگن با پرداخت این جریمه به پایان نمی رسد.ایران نخستین هواپیمای جدید خود را پس از ۳۷ سال در روزهای آینده مستقیماً از شرکت ایرباس دریافت می‌کند. به گفته یک مقام ایرانی این هواپیما به نام شرکت ایران‌ایر به ثبت رسیده و قرار است که در هامبورگ تحویل گرفته شود.بنا به گزارش خبرگزاری رویترز نخستین هواپیمای ایرباس مستقیماً به شرکت هوایی ایران ایر تا آخر این هفته تحویل داده می شود. بنا به این گزارش هواپیمای ایرباس آ ۳۲۱  در محل مونتاژ نهایی آن درفینکن وردر شهر هامبورگ آلمان مزین به پرچم ایران و نام و آرم ایران ایر آماده تحویل است و نقل و انتقال نهایی آن در روزهای آتی صورت می گیرد.  بیشتر بخوانید:تحویل هواپیماهای ایرباس و ای تی آر به ایران در سال ۲۰۱۷  بدین ترتیب ایران پس از ۳۷ سال نخستین هواپیمای جدید خود را مستقیماً از شرکت ایرباس دریافت خواهد کرد. قرارداد خرید هواپیماهای جدید از شرکت ایرباس پس از توافق اتمی میان ایران و گروه ۱+۵ ممکن شد. بر اساس این توافق برخی از تحریم های ایران از جمله منع خرید هواپیماهای جدید لغو شدند.  بنا به گزارش رویترز و با استناد به گفته سخنگوی شرکت ایرباس بازرسی و معاینه فنی و پروازی از این هواپیما میان ایرباس و ایران ایر به پایان رسیده است.  سازمان هواپیمایی ایران نیز تایید کرده که نخستین هواپیمای ایرباس برای شرکت ایران ایر خریداری و به نام این شرکت ثبت شده است. این نخستین هواپیما از مجموعه ۲۰۰ فروند هواپیمایی است که به گفته منابع ایرانی قرار است از شرکت های هواپیماسازی در غرب خریداری شوند.  رضا جعفرزاده، سخنگوی سازمان هواپیمایی ایران در گفت وگویی تلفنی با رویترز در روز یک شنبه (۸ ژانویه) تایید کرد که تحویل قطعی این هواپیما تا آخر این هفته نهایی می شود.  برگزاری مراسم رسمی برای نخستین هواپیما  بنا به گزارش رویترز این هواپیما قابلیت حمل ۱۸۶ تا ۲۰۰ مسافر را دارد. این هواپیما از سری مدل هواپیمای ۳۲۰ شرکت ایرباس است که یکی از پرفروش ترین مدل های ایرباس به شمار می آید.  نخستین بار هواپیمای ایرباس ۳۲۰ در سال ۱۹۸۷ به پرواز درآمد و از آن زمان تا ماه مه ۲۰۱۶ شرکت ایرباس حدود ۱۲۵۶۵ سفارش برای ساخت این هواپیما دریافت کرده است.  طول مدل  آ ۳۲۱ حدود هفت متر بیش از ۳۲۰ است و کشیده تر به نظر می رسد. این هواپیما در سال ۱۹۹۳ نخستین پرواز خود را تجربه کرد. محل مونتاژ نهایی این هواپیما در فینکن وردر هامبورگ است. کارخانه اصلی شرکت ایرباس در شهر تولوز فرانسه قرار دارد.  تنها شرکت ایران  ایر حدود ۱۰۰ هواپیمای مسافربری به شرکت ایرباس و حدود ۸۰ هواپیما به شرکت آمریکایی بوئینگ سفارش داده است.  بیشتر بخوانید: ایران پس از بوئینگ، در آستانه امضا قرارداد با ایرباس  شرکت بوئینگ نیز در سال گذشته موافقت کرد ۲۹ هواپیما را به صورت لیزینگ در اختیار ایران بگذارد.  فرهاد پرورش، مدیرعامل ایران ایر نیز گفته است که مراسم رسمی برای ورود این هواپیما به ناوگان هوایی این شرکت در همین هفته در تهران برگزار می شود.ستاد مبارزه با قاچاق گفته است که محموله بزرگی از تجهیزات خاص رایانه‌ای کشف کرده. تعدادی از سرورهای پرقدرت این محموله تنها در مصارف خاصی استفاده می‌شوند. از افراد یا نهادهای واردکننده اطلاعی داده نشده است.در تهران ۵ کانتینر حاوی تجهیزات خاص رایانه ای و تصویربرداری کشف شده است که برای مصارف خاصی همچون پشتیبانی سامانه های بزرگ مورد استفاده قرار می گیرند.  قاسم خورشیدی، سخنگوی ستاد مبارزه با قاچاق کالا و ارز، در گفت وگو با خبرنگار خبرگزاری تسنیم، از کشف این محموله خبر داده است.  گفته می شود که محموله از یکی از گمرکات مرزی مورد رصد نامحسوس مأموران قرار گرفته و عصر روز چهارشنبه ۱۵ دی ماه توسط مأموران مبارزه با قاچاق ضبط شده است.  در همین رابطه ۲ مالک این محموله شناسایی شده اند اما درباره هویت آنها اطلاعاتی داده نشده است.  به گفته سخنگوی ستاد مبارزه با قاچاق کالا و ارز این محموله با اظهارنامه ساختگی وارد ایران شده اما گفته نمی شود که توسط کدام افراد یا نهادهایی وارد ایران شده است.  در ادامه خبر گفته می شود که مأموران وزارت اطلاعات جمهوری اسلامی در این محموله مقادیر بسیاری مینی کامپیوتر و دوربین های تصویربرداری سینمایی کشف کرده اند.  به گفته همین مقام مسئول: «سرورهای عظیم کشف شده در این محموله به قدری پرقدرت هستند که گفته می شود برای مصارف خاص همچون پشتیبانی سامانه های بزرگ از جمله سامانه های بانکی پرترافیک استفاده می شود.»  بیشتر بخوانید: کشف هزاران لپ تاپ و موبایل قاچاق در سه شهر ایران  بنا به این گزارش برآوردهای اولیه از ارزش ریالی کالاهای صورت برداری شده، بالغ بر ۳۰۰ میلیارد ریال را نشان می دهد.همزمان در سه شهر ایران محموله‌های بزرگ وسایل الکترونیکی قاچاق کشف و ضبط شد. گفته می‌شود شرکت عرضه‌کننده تلفن‌های آیفون سالانه بیش از ۱۲ هزار تلفن را قاچاقی وارد ایران می‌کرده است.دادخدا سالاری، دادستان عمومی و انقلاب مرکز استان کرمان سه شنبه، ۱۴ دی ماه از کشف و انهدام یک شبکه بزرگ قاچاق تلفن همراه در این استان خبر داد.  خبرگزاری میزان، وابسته به قوه قضائیه، از قول سالاری نوشت، چهار نفر از اعضای اصلی این شبکه دستگیر و از آنها تاکنون سه هزار دستگاه انواع تلفن همراه کشف و توقیف شده است.  این مقام قضائی گفت: «ماموران اداره کل اطلاعات استان کرمان پس از چندین ماه کار اطلاعاتی و عملیاتی دقیق بر روی یکی از باندهای بزرگ و گسترده شبکه ورود و توزیع  گوشی های قاچاق در داخل کشور که به صورت سازمان یافته این اقلام را از خارج از کشور وارد و در داخل توزیع می کردند موفق شدند اعضای اصلی و محوری این باند را که در حال دپو و حمل کالاهای قاچاق بودند دستگیر کنند ومحموله های قاچاق قبل از پخش کشف و توقیف شد.»  بیشتر بخوانید: کشف بزرگترین محموله قاچاق پس از انقلاب در هرمزگان  دو محموله تلفن همراه قاچاق  دادستان کرمان می گوید که اعضای این شبکه از طریق حواله های صادر شده از سوی صرافی ها ارز را به کشورهای حوزه خلیج فارس منتقل و پس از خرید تلفن های همراه آنها را قاچاقی وارد کشور می کردند.  او افزود که با توجه به گستردگی فعالیت این باند، چندین حساب بانکی به نام افراد دستگیر شده کشف و میلیاردها تومان موجودی آنها توقیف شده است.  همزمان، فرمانده انتظامی استان کرمانشاه از کشف یک محموله جاسازی شده گوشی های تلفن همراه قاچاق در شهرستان جوانرود خبر داده است.  سردار منوچهر امان اللهی به پایگاه خبری پلیس گفته، بر پایه اطلاعاتی که به ماموران اداره مبارزه با قاچاق کالا و ارز رسید فردی که اخیرا یک محموله تلفن های همراه قاچاق را از کردهای عراقی خریده و به طور غیرقانونی وارد کشور کرده شناسایی و بازداشت شد.  او می گوید از فرد بازداشت شده ۲۹۷ تلفن همراه قاچاق کشف شده که در یک خودرو سواری جاسازی و قرار بوده به استان های مرکزی منتقل شوند.  بیشتر بخوانید: ۷۰ درصد پوشاک خارجی بازار ایران قاچاقی وارد می شود  کشف ۲۱۴۴ لپ تاپ قاچاق  خبرگزاری دولتی ایرنا نیز روز سه شنبه گزارش داد که نیروی انتظامی استان چهارمحال و بختیاری موفق به کشف ۲ هزار و ۱۴۴ دستگاه لپ تاپ قاچاق در محور ترانزیتی لردگان به بروجن شده اند.  به گفته ی سردار غلام عباس غلام زاده، فرمانده انتظامی چهارمحال و بختیاری، راننده خودروی حامل این محموله و مالکان این کالاهای قاچاق که ارزش آنها ۶ میلیارد تومان برآورد شده بازداشت شده اند.  محور ترانزیتی لردگان به بروجن از مهمترین محورهای ترانزیت کالا از جنوب به شمال است و امسال میزان کالای کشف شده قاچاق در این محور به ۳۸ میلیارد تومان می رسد.  گرچه از مرزهای غربی ایران نیز میزان قابل توجهی کالای قاچاق وارد ایران می شود، بندرگاه های جنوب همچنان مسیرهای اصلی ورود کالای قاچاق، به ویژه دستگاه های الکترونیکی به کشور محسوب می شوند.  این مسئله را اظهارات مدیر خدمات پس از فروش شرکتی که در زمینه فروش تلفن های همراه آیفون با برند تجاری اپل فعالیت می کرده تائید می کند.  بیشتر بخوانید: گوشی آیفون در ایران پیش از جمع آوری گران شد  بازار ایران در تسخیر تلفن های همراه قاچاق  این فرد که نامش فاش نشده ۱۳ دی ماه در گفت وگو با خبرگزاری ایسنا جنبه هایی از پشت پرده قاچاق هزاران گوشی آیفون توسط شرکت یاد شده را افشا کرد.  او می گوید این شرکت از سال ۱۳۹۲ خود را به عنوان نماینده رسمی شرکت اپل معرفی کرد، در حالی که تا کنون مجوز نمایندگی رسمی اپل در ایران صادر نشده است.  این فرد گفته است: «این شرکت ابتدا سایتی را راه اندازی کرد که مجوزهای قانونی لازم را نداشت و پس از آن مجبور شد سایت مربوطه را از دسترس خارج کند و سالانه به طور متوسط ۱۲ تا ۱۳ هزار دستگاه گوشی آیفون به صورت قاچاق توسط این شرکت وارد می شد.»  به گزارش ایسنا این منبع مطلع گفت: «تلفن های همراه قاچاق مورد اشاره به دوبی می آمد و پس از آن از طریق لنج در بنادری از جمله بندر لنگه تحویل داده می شد. پس از آن بار قاچاق وارداتی به کرج می آمد و توسط باربرها به پاساژ علاالدین تهران می رسید.»  میزان ورود کالای قاچاق به ایران سالانه تا ۲۵ میلیارد دلار اعلام شده است. به گزارش سازمان تعزیرات حکومتی در سال گذشته از ۲۰ تا ۲۵ میلیارد دلار کالای قاچاق ورودی به ایران سهم تلفن های همراه حدود سه میلیارد دلار بوده است.  مهدی ابویی معاون سابق ستاد مرکزی مبارزه با قاچاق کالا و ارز فرودین امسال به خبرگزاری دانشجویی ایران (ایسنا) گفته بود در سال ۱۳۹۲ حدود ۴۰ درصد تلفن های همراه بازار ایران از طریق قاچاق وارد شده بود و این حجم اکنون به ۹۰ درصد رسیده است.مناقشه ۸ ۱ میلیارد دلاری ایران و ترکمنستان بار دیگر سبب توقف صادرات گاز به ایران شد. تحویل گاز ترکمنستان به ایران در سال ۱۳۸۶ هم قطع شده بود. ایران در آن زمان با افزایش ۹ برابری قیمت گاز موافقت کرد.شرکت ملی گاز ایران روز یکشنبه (اول ژانویه ۱۲ دی) با انتشار بیانیه ای اعلام کرد که جریان گاز وارداتی از ترکمنستان به دلیل کارشکنی شرکت ترکمن قطع شده است. آن طور که در بیانیه آمده، موضوع بر سر پرداخت بدهی طرف ایرانی به شرکت ترکمن گاز است. بر اساس قراردادی که از ٢٠ سال پیش بین شرکت ملی گاز ایران و شرکت ترکمن گاز امضا شده، بخشی از گاز مصرفی مناطق شمالی ایران با واردات از ترکمنستان تأمین می شود.  ترکمنستان در سال ۱۳۸۶ هم تحویل گاز به ایران را متوقف کرده بود. در آن زمان دو طرف بر سر افزایش ۹ برابری قیمت گاز (از ۴۰ به ۳۶۰ دلار در هر هزار متر مکعب) توافق کردند.  در سال های اخیر در فصل سرما هم به دلیل افزایش مصرف خانگی و هم به دلیل افت فشار گاز، گازرسانی به نیروگاه های برق با مشکل روبه رو می شد؛ موضوعی که به خاموشی برق می انجامید. شرکت ملی گاز ایران می گوید تولید گاز در سه سال گذشته به حدی افزایش یافته که گاز وارداتی تنها ۵ ۱ درصد از گاز مورد نیاز را تأمین می کرده و صرفا با صرفه جویی در نیروگاه ها، صنایع و بخش خانگی در فصل زمستان می توان آن را جبران نمود.  مناقشه ای ۸ ۱ میلیارد دلاری  در بیانیه شرکت ملی گاز ایران آمده که در طول سه سال گذشته پول گاز وارداتی به ترکمن گاز پرداخت شده و همزمان مذاکراتی بر سر شیوه بازپرداخت بدهی ها در جریان بوده است؛ «اما شرکت ترکمن گاز به طور ناگهانی و خارج از توافق به عمل آمده به صورت غیر منطقی و در اقدامی مغایر با چارچوب قرارداد بار دیگر با آغاز فصل سرما با این ادعا که باید مبلغ مورد مناقشه و اختلاف را به سرعت دریافت کند، از صبح امروز [یکشنبه] اقدام به قطع گاز ارسالی به ایران کرده است».  خبرگزاری رسمی جمهوری اسلامی (ایرنا) مبلغ بدهی گازی شرکت ملی گاز ایران به ترکمن گاز ترکمنستان را مربوط به سال های ۱۳۸۶ و ۱۳۸۷ می داند که البته از قرار معلوم تهران آن را قبول ندارد و خواستار ارجاع موضوع به داوری بین المللی شده است.  دولت محمود احمدی نژاد در واکنش به قطع گاز در سال ۱۳۸۶ با افزایش مبلغ گاز موافقت کرده و بر این اساس بدهی ای حدود ۸ ۱ میلیارد دلاری به حساب ایران نوشته شده است. به نوشته ی ایرنا، تشدید تحریم ها و قطع مراودات بانکی در سال های اخیر روند پرداخت بدهی یادشده را با مشکل روبه رو کرده بود.  خبر قطع گاز وارداتی از ترکمنستان در حالی منتشر می شود که در هفته های اخیر موضوع اختلاف دو طرف بار دیگر مطرح شده بود. در نهایت اعلام شد که روز چهارشنبه هیئتی ایرانی برای مذاکره به ترکمنستان رفته است. مدیرعامل شرکت ملی گاز ایران یک روز پیش از قطع گاز (شنبه) و پس از بازگشت از عشق آباد (پایتخت ترکمنستان) گفته بود: «قرارداد واردات گاز از ترکمنستان به ایران همچنان تا پنج سال آینده برقرار خواهد بود و هر دو کشور متعهد به اجرای کامل آن هستند». حمیدرضا عراقی گفته بود که موارد اختلافی قرار است در دو ماه آینده در کمیته های مشترک بررسی و نتیجه نهایی برای تصمیم گیری اعلام شود.دادستانی قزوین از پلمب تعدادی آتلیه عکاسی و فیلمبرداری، ضبط تجهیزات کامپیوتری و دستگیری ‌ده‌ها فعال حوزه مدلینگ خبر داد و هدف را دفاع از کیان جمهوری اسلامی، مقابله با جنگ نرم و حفظ بنیادهای خانواده خواند.داستان قزوین می گوید به دستور او و با رصد فضای مجازی به ویژه اینستاگرام و اقدامات گسترده اطلاعاتی، شماری از افراد فعال در زمینه جذب و به کارگیری و پخش تصاویر حوزه مدلینگ شناسایی و دستگیر شده اند.  اسماعیل صادقی نیارکی، دادستان عمومی و انقلاب قزوین اعلام کرد ۷ آتلیه و استودیوی عکاسی و فیلمبرداری در ارتباط با دستگیری فعالان حوزه مدلینگ پلمب شده و تجهیزات کامپیوتری، دوربین ها، لپ تاپ، فلش مموری، ادوات نورپردازی و سایر وسایل متهمان نیز ضبط شده اند.  دادستان قزوین عنوان کرده که به دستگیر شدگان از طریق رسانه ها، هشدارها و تذکرهای لازم داده شده بود که به اقدامات مجرمانه خود خاتمه دهند. او گفته که تعدادی عکاس، آرایشگر، مدل و توزیع کنندگان عکس ها در شبکه اجتماعی دستگیر شده اند.  او تلاش نهادها و ارگان های مختلف در این راستا را دفاع از کیان جمهوری اسلامی، تلاش برای حفظ حریم و بنیان خانواده ها نامید و گفت: «نگاه مقام معظم رهبری در باره جنگ نرم با علم و آگاهی از وقوع چنین اتفاقاتی بوده است.»  دادستان قزوین پخش عکس  مدل ها در شبکه های اجتماعی را ترویج و اشاعه فحشا و هنجارشکنی در فرهنگ ایرانی اسلامی خوانده و گفته است: «شیوع مدلینگ و فرهنگ غربی نزد جوانان در حال افزایش است و آتلیه ها و استودیوهای عکاسی دارای مجوز و پروانه نیز اقدام به تهیه عکس در این زمینه می کنند.»  بیشتر بخوانید: عنکبوت ۲؛ پروژه سپاه پاسداران برای مقابله با مدلینگ  دامنه جنگ نرم  خبرگزاری مهر، شنبه دوم بهمن ۹۵ به نقل از نیارکی نوشت که جنگ نرم فقط خانواده های پایین دست را مد نظر ندارد بلکه رده های بالاتر را هم هدف گرفته است.  دادستان قزوین تاکید کرده است که با هر حرکتی که مغایر حفظ بنیان های خانواده باشد برخورد خواهد شد: «امروز برخی به عنوان مدلینگ کارهایی می کنند که در غرب هم رواج ندارد مثلا در آرایشگاه های زنانه مردان کار آرایشگری را انجام می دهند.»  نیارکی خبر داده که شناسایی و پلمب آتلیه ها و استودیوهای مربوطه با استناد به ماده ۱۱۴ قانون آیین ادرسی انجام گرفته اند.  ماده یاد شده، جلوگیری از فعالیت تمام یا بخشی از امور خدماتی یا تولیدی از قبیل امور تجارتی، کشاورزی، فعالیت کارگاه ها، کارخانه ها و شرکت های تجارتی و تعاونی ها و مانند آن را ممنوع می داند مگر در مواردی که حسب قرائن معقول و ادله مثبته، ادامه این فعالیت متضمن ارتکاب اعمال مجرمانه ای باشد که مضر به سلامت، مخل امنیت جامعه و یا نظم عمومی باشد  که در این صورت، بازپرس مکلف است با اطلاع دادستان، حسب مورد از آن بخش از فعالیت مذکور جلوگیری و ادله یادشده را در تصمیم خود قید کند.  بیشتر بخوانید: بازداشت شش نفر در تبریز در ارتباط با مدلینگ  در ماه ها و هفته های گذشته برخورد با کسانی که متهم به فعالیت در ارتباط با مدلینگ می شوند شدت گرفته است.  معاون دادستان تبریز نیز ۱۳ دی ماه از تشکیل پرونده برای ۶ نفر  در ارتباط با موضوع مدلینگ خبر داد. دستگیر شدگان دو مرد عکاس و چهار زن معرفی شدند.  در جمهوری اسلامی هیچ قانونی وجود ندارد که نفس مدل شدن را جرم محسوب کند. پیگرد قضائی افراد به اتهام فعالیت های مرتبط با مدلینگ با اتکا به قانون جرایم رایانه ای درباره انتشار و توزیع تصاویر مبتذل و مستجهن و خلاف عفت عمومی یا قانون مجازات اسلامی در مورد بی حجابی انجام می شود.  پروژه های برخورد با مدلینگ از سوی مرکز بررسی جرائم سازمان یافته سایبری وابسته به سپاه پاسداران هدایت می شوند.  کنترل شبکه های اجتماعی با هدف برخورد با تحرکات سازمان یافته داخلی و بین المللی علیه نظام جمهوری اسلامی از جمله آنچه تهاجم فرهنگی خوانده می شود، جزء وظایف مرکز بررسی جرائم سازمان یافته سایبری تعریف شده است. این مرکز که وابسته به سپاه پاسداران است سال ۱۳۸۶ تأسیس شد.در سومین روز از سوختن و ویرانی ساختمان پلاسکو انتقاد از بنیاد مستضعفان، مالک این ساختمان و شهرداری تهران افزایش یافته است. در شبکه‌های اجتماعی عده‌ای خواستار استعفای شهردار تهران شده‌اند.سه روز پس از آتش سوزی و فرو ریختن مجتمع تجاری پلاسکو، هنوز اطلاع دقیقی از شمار قربانیان و آسیب دیدگان این حادثه و میزان خسارت وارد شده به کاسبان فعال در این مجتمع در دست نیست.  آنچه در این فاصله بسیار از آن صحبت شده فقدان امکانات ایمنی لازم در ساختمان پلاسکو است که در مورد مسئولان آن نظرها و گمانه زنی های مختلفی وجود دارد.  یکی از مغازه دارانی که در ساختمان پلاسکو به کار عمده فروشی پیرهن مردانه اشتغال داشته صبح شنبه، دوم بهمن ماه به سایت خبرآنلاین گفته به یاد ندارد کسی درباره فقدان سیستم ایمنی به مغازه داران هشدار داده باشد و هیئت مدیره هم که پیگیر این مسئله بوده به خاطر پول خیلی سنگینی که می خواستند کاری از پیش نبرده است.  مسئولیت بنیاد مستضعفان  سازمان آتش نشانی و شهرداری تهران ادعا می کنند پیش از این بارها به علت نداشتن تجهیزات اطفای حریق لازم به کاسبان و مسئولان ساختمان پلاسکو هشدار داده بودند اما به آن توجهی نشده است.  شماری از اعضای شورای ساختمان پلاسکو می گویند از آنجا که مغازه داران مستاجر مالک اصلی، یعنی بنیاد مستضعفان بوده اند امکان زیادی برای اقدام عملی نداشته اند.    یکی از اعضای شورا به خبرآنلاین گفته است: «شورای پلاسکو هیچ مقاومتی در برابر هشدارهای شهرداری و آتش نشانی نشان نداد و حتی مانوری هم برای آتش نشان ها برگزار کردند و به دلیل اختیارات محدود همه اخطارها مبنی بر ایمن نبودن ساختمان را به مالک اصلی منتقل کردند. در واقع شورا وظیفه اش را برای انتقال هشدارها به بنیاد انجام داد اما هیچ واکنشی از سوی مالک صورت نگرفت.»  او خاطر نشان کرد که شورای ساختمان صرفا برای كارهای روزانه مثل نگهبانی تشكیل شده و برای هیچ اقدامی اختیار قانونی نداشته و مالک هم هیچ اختیاری به شورا تنفیذ نكرده است.  مجتمع تجاری پلاسکو که حدود نیم قرن پیش به عنوان بلندترین ساختمان پایتخت بنا شده پس از انقلاب ۵۷ مصادره و به بنیاد مستضعفان واگذار شد.  بیشتر بخوانید: حادثه پلاسکو؛ اعلام عزای عمومی به احترام قربانیان  «رانت قدرت و مافیای حاکم»  روزنامه جمهوری اسلامی در شماره روز شنبه، دوم بهمن خود با اشاره به دست کم ده اخطار رسمی شهرداری به خاطر ناایمنی ساختمان پلاسکو می نویسد، مالک این ساختمان هر فرد یا نهادی باشد از رانت قدرتی برخوردار بوده که این اخطارها را نادیده گرفته است.  این روزنامه نوشت: «از دولت انتظار می رود برای جلب بیشتر اعتماد عمومی، با همه توان خود به مقابله با مافیای حاکم بر ساز و کارهایی از این دست برود و پشت پرده سیاه آنرا آشکار سازد و اجازه ندهد حادثه ساختمان پلاسکو با گذشت زمان فراموش شود.»  به گزارش خبرگزاری مهر مرتضی طلایی، نایب رئیس شورای شهر تهران صبح شنبه پس از نشست این شورا در جمع خبر نگاران اعلام کرد که در پایتخت دست کم ۱۰۰ کارگاه مشابه پلاسکو وجود دارد که لازم است حداقل اکنون افراد به تذکرات ایمنی توجه کنند.  روزنامه یاد شده در واکنش به چنین اظهاراتی نوشته است: «از شورای شهر و شهرداری که مستقیما مسئول هستند حساب کشی شود، زیرا این حادثه به گفته خودشان ممکن است در ده ها مجتمع مشابه دیگر نیز رخ دهد و اگر بنا به قول آقایان مالکین تمکین نمی کنند، آیا حاکمیت هم وظیفه و چاره ای ندارد؟!»  بیشتر بخوانید:پلاسکو؛ نمونه بی بها بودن مقررات و جان مردم  درخواست استعفای قالیباف  رحمت اله حافظی، عضو شورای شهر تهران روز گذشته شهرداری را به عدم تامین بودجه لازم برای ایمن سازی ساختمان ها و تجهیز آتش نشانی متهم کرد و در کانال تلگرامی خود نوشت، از ۱۴۰ میلیارد تومان بودجه ای که در شورای شهر برای توسعه ایستگاه های آتش نشانی، تامین تجهیزات مورد نیاز و آموزش پرسنل تصویب شده تا کنون تنها ۲۱ میلیارد و ۵۰۰ میلیون تومان به آتش نشانی پرداخت شده است.  غلامرضا انصاری، عضو دیگر شورای شهر تهران نیز اخطارها به مالک پلاسکو را نمایشی خوانده و در تلگرام نوشته است: «تاکید مقامات شهر تهران و مقامات وزارت کشور مبنی بر صدور بیش از ده مورد اخطار ایمنی برای مدیران برج تجاری پلاسکو در سه سال اخیر باعث تاسف و تاثر است؛ حتی رونوشت این اخطارهای بی نتیجه و نمایشی را هم در تلویزیون و در وبسایت ها منتشر کرده اند.»  او با کنایه به احتمال نامزدی محمد باقر قالیباف در انتخابات ریاست جمهوری افزود:  تهران آبستن حوادث بسیاری است و تا وقتی شهردار محترم تهران به دنبال پرش به سکوهای بالاتر اجرایی باشد و سفرهای انتخاباتی خود را در اولویت برنامه ها قرار بدهد این فاجعه ها باز تکرار خواهد شد.»  در همین حال درخواست ها برای کناره گیری شهردار تهران، به ویژه در شبکه های اجتماعی افزایش می یابد. اندکی پس از آتش سوزی و فروریختن ساختمان پلاسکو هزاران کاربر شبکه های اجتماعی با حمایت از هشتگ استعفاقالیباف، خواستار کناره گیری شهردار تهران شدند.  به گزارش خبرگزاری ایلنا در مجتمع پلاسکو ۵۶۰ واحد تولید و عرضه پوشاک فعالیت می کرده اند. شمار شاغلان در این مجتمع تا ۴ هزار نفر برآورد می شود.مسئولان ایران می‌گویند بین ۲۰ تا ۳۰ نفر در زیر آوار ساختمان فروریحته پلاسکو محبوس هستند و ۱۶ آتش‌نشان به‌طور قطعی جان خود را از دست داده‌اند. تاکنون اجساد تعدادی از قربانیان از زیر آوار خارج شده‌اند.سخنگوی ستاد بحران پلاسکو می گوید، احتمال زنده بودن کسی در طبقات پایین وجود ندارد. به گفته او ۱۶ تن از آتش نشانان به طور قطعی جان خود را از دست داده اند و شمار کسانی که خانواده آنها به نیروی انتظامی مراجعه کرده  و اعلام مفقودی کرده اند، ۲۵ نفر هستند.  از سوی دیگر اسماعیل نجار، معاون وزیرکشور و رئیس ستاد مدیریت بحران کشور، به خبرگزاری دولتی جمهوری اسلامی، ایرنا گفت، براساس شواهد و قرائن واصله، آخرین آمار زیر آوار ماندگان ساختمان فروریخته پلاسکو حدود ۲۰ تا ۳۰ نفر است.  نجار افزود: «براساس یک آمارسرانگشتی مشخص شده است که حدود ۲۰ تن از آتش نشانان و یا کمتر زیر آوار مانده اند. همچنین پیش بینی می شود که حدود ۱۰ تن از زیر آوار ماندگان مردم عادی باشند که از طرق مختلف مفقود شده اند.»   او ابراز امیدواری کرد که با تلاش های که از سوی مسئولان جریان دارد، بتوان تعدادی از مفقودین این حادثه را زنده نجات داد.   تاکنون اجساد تعدادی از قربانیان بیرون آورده شده اند. پیش از ظهر روز جمعه اعلام شد دستگاه های زنده یاب از ساختمان مخروبه پلاسکو فرکانس هایی را دریافت کرده اند که نشان از زنده بودن ۴ نفر در زیر آوار دارد. ملکی سخنگوی آتش نشانی با تایید این خبر گفت: امیدواریم همکارنمان زنده باشند.  حضور حسن روحانی در محل حادثه  هیأت دولت جمهوری اسلامی با انتشار اطلاعیه ای به احترام قربانیان حادثه آتش سوزی و فروریزی ساختمان پلاسکو عزای عمومی اعلام کرد.  در این اطلاعیه از حادثه تلخ و اندوهبار آتش سوزی و فروریختن ساختمانی در مرکز تهران که منجر به جان باختن و آسیب دیدن تعدادی از مردم و آتش نشانان و متعهد و پرشهامت شد، ابراز تأسف شد و اعلام گردید که روز شنبه (۲۱ ژانویه  ۲ بهمن) در سراسر ایران عزای عمومی است.  در این میان رسانه های ایران از حضور حسن روحانی در منطقه، ادامه عملیات آواربرداری و تلاش تیم های زنده یاب هلال احمر برای جستجوی محبوسان گزارش داده اند.  به گزارش خبرگزاری ایسنا در ضلع شمالی ساختمان پلاسکو بار دیگر شعله های آتش مشاهده شده، و آتش نشانان نیز از این رو ضمن آواربرداری مشغول خاموش کردن شلعه ها هستند. گفته می شود که دودهای غلیطی که منطقه را فراگرفته، کار امدادرسانی را دشوار کرده و همچنین موجب تنگی نفس آتش نشان ها شده است.  فرمانده میدان عملیات آواربرداری نیز صبح شنبه شایعه هایی که در ارتباط با ارسال پیامک از سوی آتش نشانان محبوس مطرح شده بود را رد کرد و گفت: «تاکنون هیچ پیامک، تلگرام، عکس و تصویری که از سوی افراد محبوس شده باشد، دریافت نکرده ایم و هیچ سند و مستنداتی مبنی بر افراد محبوس شده نداریم.»  او در مورد حضور سگ های زنده یاب و دستگاه های زنده یاب نیز گفت: «سگ و دستگاه به تعداد لازم اینجا هست، اما به دلیل دود و حجم آوار کارآیی لازم را ندارند.»  به گفته فرمانده میدان عملیات آواربرداری ۵۰ درصد از این عملیات انجام شده و امید می رود، تا پایان هفته آواربرداری از دو جبهه که در حال انجام است، به اتمام برسد.  درس بزرگی برای مسئولان  خبرگزاری ایسنا روز شنبه همچنین گزارش داد که رئیس جمهور ایران در محل حادثه حضور یافته تا از نزدیک در جریان علمیات و روند امدادرسانی قرار گیرد.   حسن روحانی گفته این حادثه درس بزرگی برای همه مسئولان در زمینه امن سازی زندگی مردم که جزو حقوق شهروندی آنها بود.  بیشتر بخوانید: پلاسکو؛ نمونه بی بها بودن مقررات و جان مردم  حادثه پلاسکو در حالی وارد سومین روز خود می شود که هنوز هم آمار رسمی درباره شمار کسانی که زیر آوارها مانده اند، اعلام نشده است.  شورای شهر تهران روز شنبه و پس از بازدید حسن روحانی از محل حادثه جلسه ای فوق العاده برگزار کرد. طبق گزارش ایسنا این جلسه اختصاصا برای بررسی ابعاد مختلف آوار پلاسکو برگزار شده است.  روز پنجشنبه (۱۹ ژانویه  ۳۰ دی) ساختمان هفده طبقه ای پلاسکو دچار آتش سوزی شد و چندی بعد نیز در حالی که هنوز شماری از مأموران آتش نشانی در ساختمان بودند، فرو ریخت.مدیر ستاد بحران پلاسکو می‌گوید که محبوس شدن ۲۰ تن از نیروهای آتشن‌شان در میان آوار محرز است. خاکبرداری هنوز ادامه دارد.مقامات آتش نشانی گفتند دستگاه های امدادی در تلاش اند تا بدون کم ترین آسیب دیدگی پیکر افرادی را که در زیر آوار مدفون شده اند خارج کنند.  جلال ملکی سخنگوی ستاد مدیریت بحران حادثه ساختمان پلاسکو و سخنگوی سازمان آتش نشانی می گوید، ماموران آتش نشانی برای خارج کردن کامل پیکر همکاران خود تلاش کردند.  بیشتر بخوانید: پلاسکو؛ نمونه بی بها بودن مقررات و جان مردم  سخنگوی سازمان آتش نشانی افزود احتمالا به دلیل حرارت بالا به بدن های سالم  آتش نشانان نمی رسیم. به گفته این مقام آتش نشانی کار آواربرداری سنگین همچنان ادامه دارد و تابحال چند ستون ۵۰ تنی حمل شده است. جلال ملکی سخنگوی سازمان آتش نشانی صریحا گفت دیگر نباید منتظر زنده ماندن ۲۰ آتش نشان مفقود شده باشیم.  تکذیب ارسال پیامک آتش نشانان از زیر آوار  سخنگوی سازمان آتش نشانی خبرهای مربوط به ارسال پیامک وتماس از سوی آتش نشانان گرفتار شده را تکذیب کرد و گفت تاکنون هیچ پیامک ویا تماسی با نیروهای آتش نشانی از سوی همکارانمان برقرار نشده است.  این مقام آتش نشانی همچنین خبر مربوط به نفوذ ازراه فاضلاب به زیر زمین پاساژ و حفر تونل به زیر زمین پاساژ را هم نادرست دانست.  بیشتر بخوانید: حادثه پلاسکو از نگاه طراحان و کارتونیست ها  خبرگزاری ایسنا در روز جمعه (۳۰ دی ۱۹ ژانویه) در دومین روز حادثه پلاسکو بیانیه مجمع نمایندگان تهران را منتشر کرد. نمایندگان تهران در بیانیه خود آوردند: «مجمع نمایندگان تهران با دقت و حساسیت لازم نسبت به ریشه یابی و علل وقوع حادثه و انجام وظایف نظارتی خود و پیگیری از دستگاه های ذیربط اقدام خواهد نمود و از هیچ گونه تلاشی دریغ نخواهد کرد.»  احتمال تخریب ۲ ساختمان مجاور پلاسکو     اقبال شاکری رئیس کمیته حمل و نقل شورای شهر تهران هم در گفت وگو با خبرنگار ایلنا گفته است آواربرداری های سنگین در محل حادثه پلاسکو رو به پایان است. شاکری اما هشدار داده است که  دو ساختمان واقع در پشت ساختمان پلاسکو و بخش غربی این ساختمان تحت فشار قرار دارند.  بیشتر بخوانید: حادثه پلاسکو؛ ادامه جستجو برای یافتن زیر آوار ماندگان  رئیس کمیته حمل و نقل شورای شهر تهران گفته است که در حال حاضر آتش تحت کنترل است و احتمال سرایت آن به سایر نقاط وجود ندارد اما او تاکید کرده است که در صورت نیاز این دو ساختمان تخریب خواهند شد.جان و مال بسیاری در آتش ساختمان پلاسکو سوخت. همه دنبال مجرم یا مجرمین‌ می‌گردند. مجرم از نگاه کارشناسان، مسئولانی هستند که اجازه بهره‌برداری از ساختمان‌هایی را می‌دهند که فاقد حداقل ضوابط ایمنی‌اند.وقتی ساختمان پلاسکو سوخت و تلی از خاک، تیرهای حمال، انبارهای پوشاک و مواد پلاستیکی بر سر گروهی از آتش نشانان و شماری از کسبه فروریخت، بحران تهران را فراگرفت. بحرانی بسیار عمیق تر از آن چه از زبان مقام های مسئول شنیده می شود.  مهدی چمران، رئیس شورای اسلامی شهر تهران گفته است که در سه سال اخیر ۱۴ اخطار بابت ناایمن بودن ساختمان پلاسکو داده شده است. به گفته او ساختمان های دیگری نیز در تهران هستند که وضعی بهتر از پلاسکو ندارند. شبیه این را برخی دیگر از مسئولان هم گفته اند. این خبر منتشر شده است که ۳۰۰۰ ساختمان تنها در تهران در شرایطی مشابه پلاسکو وجود دارد و در دیگر کلان شهرهای ایران هم وضع بهتر نیست.  هشدارهایی که امروز داده می شوند، تا رسیدن حادثه ای دیگر فراموش خواهند شد. گفته شده است که حدود ۶۰۰ واحد تولیدی و تجاری در پلاسکو بود. آیا ساختمان پلاسکو متناسب با این نیاز ساخته شده بود؟ کارشناسان می گویند میزان خطری که این گونه بناها را در تهران و دیگر کلان شهرهای ایران تهدید می کند، بالاست و به سادگی قابل برطرف کردن نیست.  حمید عرفانیان دست اندرکار حوزه معماری و شهرسازی به دویچه وله می گوید:  «استفاده ای که از ساختمان پلاسکو می شد، بخصوص در طبقات آن که کارگاه های تولیدی بودند، تناسبی با مجوز استفاده و ظرفیت آن ساختمان نداشت و اگر هم داشت، اشتباه بوده است. در ساختمان هایی که با فرمت اداری طراحی شده اند، نمی توانیم کارگاه های تولیدی دایر کنیم. عدم تناسب کاربری ساختمان با خود ساختمان و نبود امکانات ایمنی از قبیل پله های فرار و یا ضوابط مقابله با حریق، همه و همه ضوابطی است که در این ساختمان و بسیاری ساختمان های دیگر رعایت نشده اند و به دلیل همه این مشخصه ها، پیش بینی می شود که این گونه حوادث بازهم تکرار شود.»  این را علی فاضلی، رئیس اتاق اصناف هم پس از حادثه ساختمان پلاسکو گوشزد کرده است: «به هر حال وقتی ساختمانی ۵۴ ساله در مرکز شهر تبدیل به تولیدی لباس شود و حجم بالایی از مواد اشتعال زا در آنها وجود داشته باشد هیچ بعید نیست حادثه هایی از این دست اتفاق بیفتد.»  او به بازار بزرگ تهران اشاره کرده و می گوید: «هنوز می بینیم در بازار بزرگ تهران با آن راهروهای تنگ و تاریکی دارد و از کمترین امکانات ایمنی برخوردار نیست، انبارهایی پر از مواد قابل اشتعال، چسب ها و غیره وجود دارد که عین همین موارد را هم می توان در مناطق دیگری مثل خیابان جمهوری که اتفاقا در مرکز شهر هم قرار دارند، مشاهده کرد و مجموعی از اینها باعث می شود که این شرایط آبستن حوادث تلخی از این دست باشد.»  آیا ساختمان های جدید ایمن ترند؟  درست است که ساختمان پلاسکو قدیمی بود و برای بهسازی آن با معیارهای امروزین ایمنی ساختمان کاری نشده بود. اما آیا همه ساختمان های جدیدی که در تهران و دیگر کلان شهرها ساخته می شوند، مقررات و ضوابط ایمنی را رعایت کرده اند؟  حمید عرفانیان در پاسخ به پاساژ علاء الدین، ساختمانی یک چهارراه آن طرف تر از ساختمان پلاسکو اشاره می کند و می گوید:  « از عمر ساختمان جدیدسازعلاءالدین شاید ۱۵ سال بگذرد و مرکز فروش موبایل در تهران است. این ساختمان یکی از بحرانی ترین ساختمان های تهران است. تردد در داخل این ساختمان از شدت شلوغی ممکن نیست. من نمی دانم این ساختمان چگونه مجوز بهره برداری دارد و چرا جلوی آن گرفته نمی شود. اگر خدای نکرده اتفاقی در این ساختمان بیفتد، میزان تلفاتش شاید سی  چهل برابر فاجعه ای خواهد بود که برای ساختمان پلاسکو اتفاق افتاد. این را همه ما داریم می بینیم، ولی کسی عکس العملی نشان نمی دهد.»  ضوابطی که زیرپا گذاشته می شوند و بحران هایی که در راهند  در طرح های جامع یا طرح  تفصیلی شهری بر قواعد و مقرراتی تاکید شده است که زیرپا گذاشتن آن ها می تواند فاجعه بار باشد. این قوانین عمدتا در کشورهایی نادیده گرفته می شوند که نظارت قانون بر دستگاه های اجرایی ضعیف است و یک قانون حرف آخر را می زند: سودجویی.  محمدباقر قالیباف، شهردار تهران این روزها در همه خبرها نامش دیده می شود. او به صاحبان کارگاه ها در محل های ناایمن تذکر داده است که «باید هرچه زودتر برای ارتقای سطح ایمنی ساختمانهای خود همکاری لازم را داشته باشند؛ همکاری نداشتن برای ایمن سازی وضعیت کارگاه های ناایمن موجب بروز حوادثی مانند ساختمان پلاسکو می شود.»  ولی وقتی ساختمانی بدون داشتن مشخصاتی که ایمنی ساکنانش را تضمین کند، مجوز بهره برداری می گیرد و یا ساختمانی که بارها درباره خطرناک بودنش هشدار داده شده، هم چنان مورد استفاده قرار می گیرد، کدام نهاد و چه کسانی مسئول هستند؟  حمید عرفانیان می گوید: «نظارت بر ایمنی شهری و ساختمان سازی کاری است که باید از دولت شروع شود و توسط شهرداری ها انجام شود و شهرداری ها برای کسب درآمد، به جای فروش تراکم و تغییر کابری ها راه های دیگری را برای درآمد پیدا کنند. مثلا ساختمانی که باید سه طبقه ساخته می شده است، مجوز ۱۵ طبقه را می گیرد. تغییر کاربری های پروژه ها عدم تعادل بحرانی را ایجاد می کند که تا سال ها با آن دست به گریبان خواهیم بود.»  آتش نشانی تهران، در جنگی نابرابر   گروهی از آتش نشانان تهران در ساختمان پلاسکو به کام مرگ رفتند. این حادثه ممکن است هرجای دیگر دنیا هم اتفاق بیفتد. اما زمانی که مرگ آن ها حاصل کاستی ها و سوءمدیریت است، آنگاه اعلام عزای عمومی کسی را تسلی نمی دهد.  مقررات ایمنی ساختمان سازی تنها به استحکام آن در برابر بلایای طبیعی یا انسانی محدود نمی شود. ساختمان هایی در شهرهای بزرگ ایران، بخصوص تهران بالا رفته اند، در قرار گرفتن در بافت شهری گاه حداقل ضوابط ایمنی را رعایت نکرده اند. حمید عرفانیان می گوید:  «ایمنی تنها این نیست که یک ساختمان فرو نریزد. ایمنی معنایش این است که افرادی که داخل آن ساختمان یا اطراف آن هستند، تحت تاثیر قرار نگیرند. ما الان در تهران یا بیشتر شهرهای کلان برج هایی را داریم که بدون توجه به این که ماشین های آتش نشانی می توانند به آن ها دسترسی داشته باشد، چگونه بار ترافیکی آن منطقه می تواند کنترل شود، یا اساسا به علت نداشتن شبکه آب آتش نشانی،  آیا آن سیستم آتش نشانی که در بناها گذاشته می شود، قابلیت جلوگیری از گسترش حریق را دارد.  بعضی وقت ها گفته می شود که ساختمان های بلند نماد توسعه هستند. توسعه یعنی این که ما بدانیم ماشین آتش نشانی تا چه طبقه ای می توانند آب را برساند. نردبان آن تا چه طبقه ای می تواند برسد. وقتی ما فقط تا هشت طبقه بیشتر نمی توانیم بیشتر سرویس بدهیم ساختن ساختمان ۲۰ طبقه معنا ندارد. وقتی ما برای فرار هلیپد روی پشت بام می گذاریم، وقتی هلیکوپتری نداریم، عملا آن هلیپد کاری نمی کند. ما یک سری نمادهای توسعه را گرفته ایم ولی فکر توسعه ای هنوز جا نیافتاده است. ما بحرانی را ایجاد می کنیم که در آینده مدیریت آن واقعا کار مشکل و یا شاید غیرقابل کنترلی باشد.»  پلاسکو نماد یک دوره معماری  ساختمان پلاسکو برای خیلی ها در تهران یادگاری از دوران جوانی یا کودکی است. برای طراحان شهری و معماران نماد یک دوره از معماری در ایران است. اولین بنای بلند تهران با اسکلت فلزی که ورود به دوره ای جدید را نوید می داد. این بنا بعد از نیم قرن، ارزشی ویژه داشت و کاستی های بسیار. حمید عرفانیان می گوید پلاسکو با مشخصات فنی و ضوابط آن زمان طراحی و اجرا شده بود؛ مشخصاتی متناسب با شرایط اقتصادی و اجتماعی آن زمان.  «الان کد های ساختمانی کاملا عوض شده اند و براساس کدهای ایمنی امروزی ساخته می شوند. طبیعتا تمام ساختمان های پیش از انقلاب باید به لحاظ ایمنی مورد بازنگری قرار بگیرد و این تنها محدود به تهران نمی شود. همه کلان شهرهای ایران مثل مشهد، اصفهان، تبریز یا شیراز دچار این نقیصه هستند و بحرانی ترین آن ها متاسفانه در تهران اند.»  در بسیاری از کشورها برای حفظ و بهسازی بناهایی مانند پلاسکو نهایت تلاش را می کنند. ولی چرا به بهسازی ساختمان هایی مانند پلاسکو اهمیتی داده نمی شود؟  حمید عرفانیان می گوید:   «اساسا در تمام دنیا داشتن ساختمان هایی با قدمت بالا یک ارزش محسوب می شود و به همین جهت قوانین شهرسازی و قوانین ایمنی ناظر بر این هستند که ساختمان های قدیمی بهسازی و بازسازی شوند تا تخریب. متاسفانه در ایران این رویه حاکم نیست. در ایران رویه حاکم به جهت اقتصاد بیماری که حاصل فروش تراکم توسط شهرداری هاست، باعث شده است که عمر ساختمان ها کم شود و ترجیح بر تخریب ساختمان ها و نوسازی بیشتر است تا بازسازی آن ها.»يك كشيش نوكيش در غرب آلمان پذيرش پناهجويان مسيحی را پرمشكل می‌داند ولی اداره سراسری مهاجران و آوارگان این مدعا را رد مي‌كند.كشيش مسلمان زاده ايرانی، پدر ويلسون (نام ها به خواست اشخاص مربوط مستعارند) سال هاست كه در آلمان زندگی می  كند و عده زيادی را تعميد داده كه به خاطر آزار و پیگرد در ایران به آلمان پناهنده شده اند. اما كشيش ديگر ايرانی، دانيال می  گويد كه حدود دو سه ماه است كه پذيرش پناهندگان مسيحی بسيار محدود شده به طوری كه حتی درخواست پناهندگی خود او را هم رد كرده اند.  پدر دانيال در پاسخ اين پرسش كه چند درصد از مهاجران ايرانی به علت های مذهبی درخواست پناهندگی مي دهند مي گويد:  «آمار روشنی ندارم ولی دقيقا مي دانم كه ۹۵ درصد از كسانی كه درخواست شان علت مذهبی داشته، مسيحی هستند. مشكل اصلی متقاضیان اين است كه در جمهوری اسلامی به عنوان مرتد فكری شناخته می  شوند. اگر كسی پدر و مادر غير مسلمان داشته باشد ولی خودش مسلمان شود و بعد باز به دين پدر و مادرش بگرود، او را در ايران كنونی مرتد ملی ميخوانند و كسانی را كه مسلمان زاده اند و به دين ديگری مي گروند، مرتدان فكری مي نامند. در كشور ما فقط مسيحي زادگان و كسانی كه جزو اقليت های قومی ارمنی و آشوری هستند مي توانند آزادانه در دين خود بمانند. باقی مسيحيان همه تحت آزار و پيگرد هستند.»  كشيش دانيال اشاره مي كند كه شايد به خاطر بهبود روابط ايران و آلمان هم اكنون تنها مسيحيان زير ۳۰ سال به عنوان پناهنده يا مهاجر به رسميت شناخته  شوند زيرا امكان كاريابی دارند.  اما بخش مطبوعاتی اداره سراسری مهاجران و آوارگان آلمان  اين ادعاها را كاملا بی  پايه می  داند. سخنگوی اين بخش به دويچه وله گفت: «حدود ۱۱ هزار درخواست پناهندگی ايرانيان در سال گذشته ميلادی بررسی شده است. از اينها حدود ۷۰۰۰ نفر پاسخ مثبت گرفته اند و بسياری هم فرجام داده يا به دادگاه ها رجوع كرده اند كه حكم شان هنوز معلوم نيست.»  این سخنگو افزود: «دگركيشی به طور كلی در پذيرش درخواست پناهندگی نقش دارد ولی بازپرسان ما بايد مطمئن باشند كه درخواست كننده به راستی به كيش ديگری گرويده و تحت آزار و پيگرد بوده و اين آزار و پيگرد به خاطر باور مذهبی او انجام گرفته است.»  ارتداد در اسلام  عيسی ولايی كارشناس حقوقی كه پايان نامه كارشناسی ارشدش را درباره ارتداد در اسلام نوشته، از يكسو اثبات ارتداد را روند سنگينی می نامد و با آوردن نمونه هايی از آيات قرآنی و روايات ديگر مجازات ارتداد را با قانون های اسلامی سازگار نمي داند. ولايی مي نويسد كه تنها پس از وجود چهار شرط مي توان شخصی را به ارتداد متهم كرد:  خروج از اسلام، انكار جاحدانه (يعنی انكار آگاهانه)، اختيار كفر و اقدام عملی بر ضد اسلام كه با فقدان هر يك از شرايط چهارگانه، حكم ارتداد منتفی است. ولايی در همين رابطه تأكيد مي كند كه در هيچ يك از آيات قرآن، احكام ارتداد بيان نشده و تنها سخن از وعيد عذاب آخرت است.  اما همين نويسنده در جای ديگر كتاب خود مي گويد: «در ادبيات دينی ما قوام و ارزش انسان به نحوه ايمان و اعتقاد او بستگی دارد و انسان بی اعتقاد در شمار چارپايان و يا پست تر از آن به حساب آمده است. ... گرچه در قانون مجازات اسلامي به صراحت برای كسی كه تغيير عقيده مي دهد و به اصطلاح مرتد مي شود مجازاتی در نظر گرفته نشده است اما بر اساس نظريه مشورتی اداره كل حقوقی و تدوين قوانين قوه قضائيه قاضی مجاز است كه بر اساس احكام شرع در مورد مرتد حكم صادر كند. بنا بر اين، قضات مأذون بر اساس مقررات ياد شده، مي توانند عملی را كه فاقد مجازات در قانون است لكن در شرع مجازات خاص براي آن مقرر شده، مثل ارتداد طبق مقررات شرعی مجازات نمايند.»  پيامدهای اجتماعی  مسأله دگركيشان در جمهوری اسلامی همواره يكی از معضلات سياسی و اجتماعی بوده است. درحاليكه يهوديان و مسيحيان به عنوان اهل كتاب در مجلس ايران نماينده دارند، اقليت های مذهبی ديگر مورد انكار و حتی آزار قرار گرفته و می گيرند.  بهرام دهقانی فرزند اسقف كليسای پروتستان در اصفهان در سال ۱۳۵۸ توسط افراطيان مسلمان كشته شد و مهدی ديباج از مسيحيان تبشيری پس از نُه سال حبس به علت ارتداد، به طرز نامعلومی به قتل رسيد.  مسيحيان مسلمان زاده نوكيشی كه به آلمان پناهنده شده اند همگی از برگزاری مراسم عبادی پنهان در ايران سخن می گويند.  از سوی ديگر يوسف ندرخانی كه در سال ۱۳۹۰ نخست به جرم ارتداد به اعدام محكوم شده بود که پس از استعلام از رهبر جمهوری اسلامی آزاد شد.  مقامات اداری و حقوقی آلمان با آگاهی به اينكه مسيحيان مسلمان زاده به انحا گوناگون زير فشار قرار مي گيرند، در مواردی كه اين فشارها از سوی فرد يادشده اثبات شوند، به درخواست پناهندگی آنها پاسخ مثبت مي دهند اگرچه اثبات چنين فشارهايی همواره آسان نيست.  برای نمونه حدود يك هزار آواره كه خود را ايرانی معرفی كرده اند در سال گذشته ميلادی يا در مرزها اجازه ورود به آلمان را نيافته و بازگردانده و يا از كشور اخراج شده اند. از سوی ديگر در همين بازه زمانی، بيش از سه هزار ايرانی به علت دگركيشی به عنوان پناهنده در آلمان به رسميت شناخته شده اند. هم زمان ۱۵۷۸ نفر به خواست خود و با دریافت کمک مالی از دولت آلمان به ایران بازگشته اند.محمدصابر ملک‌رئیسی بعد از ۲۰ روز به اعتصاب خود در زندان اردبیل پایان داد. او جوان‌‌ترین زندانی سیاسی ایران است که حدود یک سوم از عمر خود را در زندان گذرانده است. مقامات زندان برای رسیدگی به مطالبات او وعده مساعد دادند.هرانا، ارگان خبری مجموعه فعالان حقوق بشر روز پنجشنبه (۳۰ دی ۱۹ ژانویه) گزارش داد که محمد صابر ملک  رئیسی زندانی سیاسی بلوچ که حکم محکومیت ۱۵ ساله خود را بصورت تبعیدی در زندان اردبیل سپری می کند به اعتصاب خود پایان داده است.  رئیسی در مهرماه ۱۳۸۸ زمانی که محصل دوره دوم متوسطه بود دستگیر شد و بیش از یک سال در بازداشتگاه اداره اطلاعات زاهدان و زندان مرکزی این شهر در حبس بود. دادگاه عمومی انقلاب زاهدان این نوجوان ۱۷ ساله بلوچ را محاکمه و به ۱۵ سال حبس در تبعید محکوم کرد. اتهام این نوجوان همکاری با گروه های معاند نظام عنوان شده است و به گفته خودش تحت بدترین شکنجه ها از او اعتراف گرفته اند.  این زندانی در ۲۴ سالگی خود حدود یک سوم از عمرش را در تبعید و زندان به سر برده است. او برای سال ها از امکان ملاقات و تماس با خانواده خود نیز محروم بود.  بیشتر بخوانید: اعتراض مشترک چهار هنرمند زندانی به سکوت هنرمندان داخلی  ۱۴ ساعت به میله پرچم بسته شد  بنابه گفته فعالان حقوق بشری، روز چهارشنبه  ۸ دی ۹۵ رئیسی به مدت ۱۴ ساعت در هوای سرد اردبیل با دستبند و پابند در حیاط این زندان به میله پرچم بسته شده است. او در اعتراض به این عمل مسئولین زندان اردبیل به حسن روحانی رئیس جمهور ایران نامه نوشت و اعتصاب غذای خود را آغاز کرد.  این زندانی به دلیل نگارش نامه و اعتصاب غذا توسط مسئول حفاظت زندان اردبیل مورد توهین و ضرب و شتم قرار گرفت و به قرنطینه منتقل شد.  بیشتر بخوانید: پایان اعتصاب غذای شیرزاد و شریعتی، شروع اعتصاب سحرخیز  حبیب الله سربازی از کمپین حقوق بشری فعالین بلوچ که سال ها درباره وضعیت او در زندان اردبیل گزارش داده به دویچه وله می گوید، محمد صابر ملک رئیسی با وعده مساعد مسئولان برای رسیدگی به مطالباتش با تعلیق یک هفته  ای اعتصاب به اعتراض ۲۲ روزه خود پایان داده است و اگر این مسئولان تا یک هفته دیگر به وعده هایشان عمل نکنند، بار دیگر اعتصاب خواهد کرد.   دستگیری در زمان نوجوانی   حبیب الله سربازی از کمپین فعالین بلوچ درباره جزئیات دستگیری این جوان می گوید که رئیسی در پی عدم همکاری برادرش عبیدالرحمن (که در پاکستان حضور داشت) با وزارت اطلاعات به همراه دو برادر دیگرش در سال ۱۳۸۸ دستگیر شد. ماموران وزارت اطلاعات در مراجعه به منزل آنها به پدر و مادرشان اعلام کردند در صورت عدم تحویل عبیدالرحمان، سه فرزند دیگرشان را در زندان اعدام خواهند کرد.  دو برادردستگیرشده بعد از پیگیری بستگان و ریش سفیدان محل، پس از گذشت ۴ ماه با قید وثیقه هفتاد میلیون تومانی آزاد شدند، اما برادر کوچک تر (محمد صابرملک) به زندان و تبعید محکوم می شود.  سربازی خاطرنشان می کند که فعالان حقوق بشری نسبت به وضعیت جوان ترین زندانی سیاسی ابراز نگرانی می کنند.  بیشتر بخوانید: اعتصاب غذا در اوین و کرج؛ وضعیت نگران کننده زندانیان سیاسی  خود این زندانی هم در نامه ای که به حسن روحانی، رئیس جمهور نوشته گفته است مورد اذیت و آزار زندانبانان قرار گرفته و شکنجه شده است.  او در نامه خود می نویسد: «برای بهتر شدن وضعیتم دست به اعتصاب غذا زده ام وخواستار برخورد قانونی شده ام واز شما آن مقام محترم منتخب مردمی خواهشمندم متوجه این زندانی هایی که سال هاست در زندان به سر می برند و هر نوع توهین وتحقیر و رنجی را تحمل می کنند و هیچ فریادرسی جز پروردگارشان ندارند، باشید و به تقاضای این زندانی که فقط تقاضای برخورد قانونی با جرائم ماست، توجه نمائید.»سخنگوی ستاد مدیریت بحران حادثه ساختمان پلاسکو اعلام کرد که وضعیت زیر آوار بحرانی است و تقریبا نمی‌توان انتظار زنده ماندن کسی را داشت. مهدی چمران گفت طبقات بالای ساختمان پلاسکو مملو از گازوییل بود.جلال ملکی، سخنگوی ستاد مدیریت بحران حادثه ساختمان پلاسکو  درباره آخرین وضعیت آواربرداری ساختمان پلاسکو  گفت: «عملیات آواربرداری کماکان ادامه دارد. ما هنوز کسی را بیرون نکشیده ایم. ولی وضعیت زیر آوار بحرانی است. شعله های نهفته همچنان وجود دارند و تقریبا نمی توانیم انتظار زنده ماندن کسی را داشته باشیم.»  او افزود: «آوار به حدی فشرده است که هیچ هوایی وارد آن نمی شود و به همین دلیل وقتی بخشی از آن را تکان می دهیم، شعله ور می شود. بدن های همکاران ما ذره ذره درحال آسیب دیدن است.»  گفته می شود بین ۲۰ تا ۳۰ نفر زیر آوارها محبوس مانده اند، اما تلاش نیروهای امدادی در شبانه روز گذشته برای دسترسی تاکنون به نتیجه نرسیده است.  بیشتر بخوانید:  حادثه پلاسکو؛ ادامه جستجو برای یافتن زیر آوار ماندگان  سخنگوی ستاد مدیریت بحران حادثه ساختمان پلاسکو درباره برخی اظهارات مبنی بر خطرساز بودن ساختمان های مجاور پلاسکو گفت: «این موضوع در دست بررسی است. معاون دادستان نیز اجازه داده است که هر زمان به این نتیجه رسیدیم که برای تسریع در عملیات نیاز به تخریب ساختمان است، آن را انجام دهیم.»  طبقات بالای پلاسکو مملو از گازوئیل بود  مهدی چمران رئیس شورای شهر که در نماز جمعه تهران سخنرانی می کرد، درباره جزئیات آتش سوزی ساختمان پلاسکو  گفت «آتش ابتدا اطفاء شد اما حدود ساعت ۱۱:۳۰ سه انفجار پیاپی باعث شد دوباره طبقات بالای ساختمان آتش بگیرد، چراکه این ساختمان گازکشی نداشت و قدیمی بود و از گازوئیل برای گرمایش استفاده می کرد. طبقات بالا نیز مملو از گازوئیل بود.»  رییس شورای شهر تهران افزود: «مشتعل شدن این گازوئیل ها باعث داغ شدن تمام ستون های ساختمان شده بود. وقتی طبقات بالا فرو می ریزد ضربه محکمی به طبقات پایینی وارد می شود و تمام آوار روی آن پایین می آید.»  چمران درباره شمار افرادی که ممکن است زیر آوار محبوس شده باشند، گفت: «زمانی که آتش طبقات در مراحل اولیه مهار شد، مردمی که وسایل و اسنادشان در ساختمان جا مانده بود برای آوردن آنها مجددا بازمی گردند که توسط آتش نشانان تخلیه می شوند و خوشبختانه کسی از مردم در طبقات بالا نبود اما در سایر طبقات امکان اینکه باز هم افرادی بوده باشند، وجود دارد و هنوز آمار درستی در این زمینه در دست نیست. حدود ۲۵ نفر از آتش نشانان نیز که در حال تخلیه مردم بودند، در ساختمان حضور داشتند.»  مهدی چمران به اعلام ۱۴ اخطار به مالکان ساختمان پلاسکو طی سه سال گذشته نیز اشاره کرد و گفت: «آخرین اخطار در مردادماه ابلاغ شد که به دادستانی، قوه قضاییه، فرمانداری و استانداری نیز رونوشتی از آن رفته است. ما هشدار می دهیم که ساختمان های دیگری نیز با چنین شرایطی وجود دارند.»  با این  حال این پرسش در رسانه ها مطرح است که با وجود هشداردهنده بودن وضعیت ایمنی ساختمان پلاسکو و دیگر ساختمان های نظیرآن در تهران، چرا مقام های مسئول شهرداری خود راسا برای تخلیه این ساختمان و ایمن سازی آن پیش از وقوع فاجعه اقدام نکرده اند.دادستانی تهران از دستگاه‌های مسؤول در دولت حسن روحانی خواسته است که پیام‌رسان تلگرام را در زمان انتخابات ریاست جمهوری ۱۳۹۶ مسدود کنند. مقام‌های دولتی تا کنون پاسخی به این درخواست نداده‌اند.هم زمان با بازداشت تعدادی از مدیران کانال های تلگرام در ایران، یک سازمان حقوق بشری می گوید، فشار نهاد های قضایی و امنیتی به دولت برای ایجاد محدودیت در فعالیت شبکه پیام رسان تلگرام ادامه دارد.  کمپین بین المللی حقوق بشر در ایران خبر داده که دادستانی تهران از دولت روحانی خواسته است که شبکه تلگرام در زمان انتخابات ریاست جمهوری در اردیبهشت ۱۳۹۶ مسدود شود.  در انتخابات دو مجلس شورای اسلامی و خبرگان در اسفند ۱۳۹۴ شبکه  پیام رسان تلگرام نقش چشمگیری در تبلیغات انتخاباتی و و بسیج هواداران گروه های رقیب انتخاباتی بازی کرد؛ طوری که رسانه های ایران آن را تلگرامی ترین انتخابات در جهان توصیف کردند.  استفاده وسیع از تلگرام و دیگر شبکه های اجتماعی دراین انتخابات، تاثیر و کنترل نهادهای حکومتی بر جریان اطلاع رسانی و تبلیغات انتخاباتی را به شدت محدود کرده بود.  کمپین بین المللی حقوق بشر در ایران در گزارش خود هم چنین نوشته است که طی سه سال گذشته، چهار نهاد بیت رهبری، قوه قضاییه، حوزه علمیه قم و همچنین نیروی انتظامی، از جمله نهادهایی بوده اند که به بهانه انتشار محتوای ضدانقلابی و ضدمذهبی در شبکه های اجتماعی، درخواست مشابه و متعددی برای ایجاد محدودیت یا بستن شبکه های پیام رسان مطرح کرده اند.  هنوز مشخص نیست که آیا دولت روحانی همانند سال گذشته و در جریان انتخابات مجلس شورای اسلامی، از عمل کردن به این درخواست ها سرباز می زند یا به این درخواست ها تن می دهد.  بیشتر بخوانید: احضار، بازجویی و تهدید مدیران چندین کانال تلگرام  در جریان انتخابات سال ۹۴ محمود واعظی، وزیر ارتباطات و فن آوری اطلاعات، گفته بود: «برخی نهادها برای فیلتر کردن شبکه های اجتماعی و قطع اینترنت فشار آوردند اما مقاومت کردیم.»  بازداشت ده ها مدیر کانال تلگرامی  در روزهای گذشته کانال های تلگرامی بسیاری مسدود و مدیران برخی از این کانال ها احضار و بازداشت شده اند. روز چهارشنبه ۲۹ دی ماه، رئیس کل دادگستری استان هرمزگان، با تایید  بازداشت ۳۲ شهروند ایرانی به دلیل مدیریت یا عضویت در کانال های تلگرامی، اتهام آنان را نشر اکاذیب، بر هم زدن نظم عمومی، ایجاد رعب و وحشت در مردم، اشاعه مضامین ضد فرهنگی و تشویش اذهان عمومی، انتشار موارد غیراخلاقی و تبلیغات نامتعارف و غیرمجاز در حوزه اماکن عمومی اعلام کرد.  رئیس کل دادگستری استان هرمزگان گفته است که مدیران ۷۸ صفحه، کانال و گروه در شبکه های اجتماعی، توسط پلیس فتا دعوت، احضار یا دستگیر شده  و تعدادی از کانال های تلگرام نیز مسدود شده اند.  رئیس دادگستری استان هرمزگان از ارائه اطلاعات بیشتری درباره افراد بازداشت شده، کانال ها و محتوای آنها خودداری کرده است. کمپین بین المللی حقوق بشر در ایران می گوید: «در سیستم قضایی ایران اتهاماتی مانند نشر اکاذیب، برهم زدن نظم عمومی و تشویش اذهان عمومی عمدتا مواردی است که به متهمان سیاسی و امنیتی تفهیم می شود.»  پلیس فتا (فضای تولید و تبادل اطلاعات ایران) در آذرماه ۱۳۹۵ اعلام کرد که کانال های تلگرامی با بیش از پنج هزار دنبال کننده (فالوور) موظف هستند برای خود مجوز بگیرند. همزمان کمپین بین المللی حقوق بشر در ایران از هک چندین کانال پرطرفدار تلگرامی و احضار، بازجویی و تهدید مدیران این کانال ها خبر داد.علی‌اکبر ولایتی با حکم علی خامنه‌ای جای اکبر هاشمی رفسنجانی در دانشگاه آزاد را گرفت. این درحالی است که اساسنامه دانشگاه آزاد تعیین رئیس هیات مؤسس و هیات امناء را بر عهده هیات مؤسس و هیات امنای این دانشگاه ‌گذاشته است.علی خامنه ای، رهبر جمهوری اسلامی در حکمی که روز جمعه (اول بهمن ۲۰ ژانویه) در رسانه ها منتشر شد، گفت که اساسنامه مصوب شورای عالی انقلاب فرهنگی در چگونگی انتخاب رئیس هیأت مؤسس سکوت کرده است.  در این حکم آمده است: «با عنایت به فقدان تأثرانگیز رئیس محترم هیأت مؤسس و هیأت امناء دانشگاه و سکوت اساسنامه مصوب شورای عالی انقلاب فرهنگی در چگونگی انتخاب رئیس هیأت مؤسس و ضرورت تسریع در انتخاب فرد عهده دار این مسئولیت، جناب آقای دکتر علی اکبر ولایتی از اعضای آن هیأت را به عنوان رئیس هیأت مؤسس منصوب می کنم تا هیچگونه وقفه ای در تمشیت قانونی امور آن دانشگاه  که نقش مؤثری در امر آموزش عالی کشور دارد  به وجود نیاید.»  چند روز پیش از انتشار حکم انتصاب ولایتی هاشم میربزرگی، یک حقوقدان ایرانی به خبرگزاری ایسنا گفته بود، تعیین رییس هیات مؤسس و هیات امناء بر عهده هیات مؤسس و هیات امنای دانشگاه  آزاد است.  هاشم میربزرگی با اشاره به مفاد اساسنامه دانشگاه آزاد اسلامی در مورد نحوه تعیین فرد جایگزین رئیس سابق هیات مؤسس و هیات امنای دانشگاه  آزاد اسلامی تصریح کرده بود: «لازم است بر اساس ماده ۸ اساسنامه دانشگاه جلسه هیات مؤسس دانشگاه تشکیل و فرد یا افراد جایگزین برای عضویت در هیات مؤسس انتخاب شوند و اسامی به شورای عالی انقلاب فرهنگی ارسال شود.»  این حقوقدان خاطرنشان کرده بود: «مطابق عرف حاکم بر هیات ها و ضوابط قانونی هیات مؤسس و هیأت امناء، پس از تشکیل جلسه از بین اعضاء یک نفر را به ریاست هیأت انتخاب می کنند که این موضوع در تبصره ۱ ماده ۱۰ اساسنامه دانشگاه و آیین نامه داخلی هیات مؤسس به وضوح تصریح شده است.»  اساسنامه دانشگاه آزاد چه می گوید؟  نحوه تعیین اعضای هیات مؤسس در ماده ۷ فصل دوم اساسنامه دانشگاه آزاد تشریح شده است. در این ماده گفته شده که دانشگاه آزاد اسلامی از چهار رکن هیات مؤسس،  هیات امنا، رییس دانشگاه و شورای دانشگاه تشکیل شده است.  در ماده ۸ فصل دوم اساسنامه دانشگاه آزاد اسلامی نیز آمده است: «هیات مؤسس مرکب از ۹ نفر شامل آقایان اکبر هاشمی رفسنجانی، سیدعبدالکریم موسوی اردبیلی، عبدالله جاسبی، علی اکبر ولایتی، حسن حبیبی، سیدحسن خمینی، محسن قمی و حمید میرزاده است و چنانچه اعضای هیات مؤسس به علل مختلف مانند فوت، استعفاء، بیماری، برکناری، ناتوانی و یا هر علت دیگر به ۶ نفر کاهش یابد،  هیئت مؤسس باید افراد جایگزین به تعداد مورد نیاز را ظرف مدت ۳ ماه برای عضویت در هیئت مؤسس به شورای عالی انقلاب فرهنگی پیشنهاد کند.»  در تبصره ۱ ماده ۸ آمده است: «چنانچه هر یک از اعضای هیات مؤسس در سه جلسه متوالی یا ۵ جلسه غیر متوالی و بطور غیر موجه شرکت نکنند، مستعفی تلقی می شوند و طبق مفاد ماده فوق، جایگزین آنها تعیین می شود.»  همچنین در تبصره ۲ همین ماده نیز تاکید شده است: «چنانچه هیات مؤسس طبق حکم قسمت اخیر ماده فوق و ظرف مدت سه ماه افراد جایگزین را برای عضویت در هیات مؤسس به شورای عالی انقلاب فرهنگی پیشنهاد ندهد، شورا راسا اقدام به معرفی و تصویب افراد جایگزین خواهد کرد.»  در روزهای گذشته اظهارنظرهای متعددی درباره جانشینی رئیس هیات امنای دانشگاه آزاد مطرح شده بود. براساس گزارش ایسنا در یکی از این اظهارنظرها عبدالله جاسبی، رئیس سابق دانشگاه آزاد، از احتمال انتخاب حسن خمینی، به عنوان جانشین هاشمی رفسنجانی در دانشگاه آزاد اسلامی خبر داده بود.با وجود گذشت یک شبانه‌روز از آتش‌سوزی و فرو ریختن ساختمان پلاسکو، همچنان از وضعیت زیر آوار ماندگان اطلاعات دقیقی در دست نیست. شهردار تهران اعلام کرده که در فروریزی ساختمان پلاسکو ۲۰ آتش‌نشان جان خود را از دست داده‌اند.در تهران تلاش امدادگران و آتش نشانان برای نجات زیر آوار ماندگان حادثه آتش سوزی و فرو ریختن ساختمان پلاسکو ادامه دارد. گفته می شود تعدادی از ماموران آتش نشانی در زیر آوار مانده اند که تلاش ها برای نجات آنها ادامه دارد.  محمدباقر قالیباف، شهردار تهران، شامگاه پنجشنبه (۳۰ دی  ۱۹ ژانویه) اعلام کرد در فروریزی ساختمان پلاسکو ۲۰ آتش نشان جان خود را از دست دادند. به گفته او پس از آنکه حدود ۲۰ آتش نشان بسیاری از مردم را از محل حادثه نجات دادند، در زیر آوار گرفتار شدند که هنوز سرنوشت این گروه از آتش نشانان مشخص نیست.  قالیباف درباره جزئیات حادثه گفت: «ساختمان حدود ساعت ۸ صبح (پنجشنبه ۳۰ دی ماه) دچار حریق شد. پس از وقوع آتش سوزی بلافاصله تیم های آتش نشانی وارد عملیات شدند و در عملیات اولیه موفق به خاموش کردن و مهار آتش شدند. متاسفانه پس از این عملیات، طبقه دهم به دلیل وجود مشتعل کننده دچار انفجار شدیدی شد که همین امر موجب شکسته شدن سازه و فروریختن کامل ساختمان شد.»  شهردار تهران افزود: «پس از این انفجار سازه ساختمان پلاسکو در طبقه دهم دیگر تحمل طبقات بالایی را نداشت و به همین دلیل ساختمان به یکباره فروریخت.» شهردار تهران افزود: «در این حادثه جمعی از همکاران سازمان آتش نشانی شهرداری تهران به شهادت رسیدند.»  در این میان یکی از آتش نشانان به نام بهنام میرزاخانی  که به علت شدت جراحات و سوختگی در بیمارستان بستری شده بود، جان خود را از دست داده است.  گمانه زنی ها درباره علت حادثه  علی بیت اللهی، رئیس پژوهشکده ساختمان و ابنیه فنی مرکز تحقیقات راه، مسکن و شهرسازی، درباره علل حادثه پلاسکو می گوید: «طبق ارزیابی های اولیه، ساختمان پلاسکو از یک سو دربردارنده مواد قابل اشتعال نظیر منسوجات و پوشاک و از سوی دیگر فاقد سیستم اطفاء حریق استاندارد بود.»  به گفته او، طبقات فوقانی ساختمان ابتدا دچار حریق شده و با توجه به اینکه این ساختمان دارای سازه فلزی یکپارچه بوده است، بر اثر حرارت، مقاومت وزنی خود را از دست داده است. طبقاتی که کانون حریق بوده نرم می شود و نمی تواند وزن طبقات فوقانی را تحمل کند.  بیت اللهی تصریح کرد: «موقعیت ساختمان پلاسکو در بافت متراکم تجاری قرار دارد. ساختمان پلاسکو نماد تجارت در شهر تهران است اما معابر باریک، عدم رعایت استانداردهای لازم در اطراف ساختمان و قدمت بیش از ۵۰ سال، دلایلی بوده که دامنه بحران را در این حادثه بالا برده است.»  بیشتر بخوانید: ساختمان پلاسکو در تهران فرو ریخت؛ چندین آتش نشان کشته شدند  بیت اللهی هشدار داد که ساختمان پلاسکو ساختمان اول و آخر تهران نیست که در وضعیت خطرناک قرار دارد. به گفته او، از این نوع سازه با این نوع وضعیت از نظر خطرپذیری در تهران زیاد است. در بازار تهران و اطراف همین ساختمان، پاساژهای مختلفی با قدمت بالا وجود دارد.  از سوی دیگر رئیس سازمان مدیریت بحران کشور به خبرگزاری ایسنا گفته است، وجود تانک های سوخت و مواد سوختی زیاد باعث شعله ور شدن آتش در ساختمان پلاسکو شده است.  رئیس سازمان مدیریت بحران کشور با اشاره به اینکه کشور ما یک کشور حادثه خیز است و از سوی دیگر شاهد حوادث انسان ساخت نیز هستیم، گفت: «آن طور که باید، به بحث مدیریت بحران در کشور ما پرداخته نشده است. اگر در تهران حادثه ای رخ دهد نمی توانیم بیش از ۲۰ درصد را پوشش دهیم.»  خسارت ۱۵۰۰ میلیارد تومانی  علی فاضلی، رئیس اتاق اصناف ایران، حادثه فرو ریختن ساختمان پلاسکو را یک زنگ خطر برای همه بخش های مدیریت شهری کشور دانست.  او به خبرگزاری ایرنا گفت، برآورد اولیه کمیته ویژه رسیدگی به حادثه ساختمان پلاسکو از خسارات مالی حدود ۱۵۰۰ میلیارد تومانی است و متاسفانه بخش قابل توجهی از اصناف این ساختمان بیمه نیستند.  علی فاضلی هم چنین از ناپدید شدن تعدادی از شاغلان ساختمان پلاسکو خبر داده و گفته است: «متاسفانه از سرنوشت تعدادی از کسبه و شاغلان ساختمان پلاسکو اطلاعی در دست نیست و ابعاد مختلف خسارات این حادثه تلخ در کمیته ویژه ای در اتاق اصناف ایران در دست بررسی است.»ساختمان پلاسکو که از صبح پنجشنبه دچار حریق گسترده شده بود، کاملا فرو ریخت. یک مقام شهرداری از حفر چاه و تونل در زیر پاساژ پلاسکو خبر داد. احتمال داده می‌شود ۵ آتش‌نشان در زیر آوار هنوز زنده باشند.زبانه کشیدن مجدد آتش  ; طبق خبری که دقایقی پیش خبرنگار مهر منتشر کرده، آتش بار دیگر از ساختمان فروریخته پلاسکو زبانه کشیده است. گفته می شود که آتش نشانان برای دسترسی به افرادی که زیر آوار مانده اند، به موازات تلاش برای حفر تونل، سعی داشتند از بالا و با برداشتن نما و سقف تحریب شده، راهی به درون باز کنند، که بار دیگر با شعله های آتش روبرو شده اند.   تردید درباره تعداد قربانیان  ; سخنگوی آتش نشانی اعلام کرد که خبر مربوط به کشته شدن ۲۰ مامور آتش نشانی را تایید نمی کند. این در حالی است که ساعتی پیش از آن، شهردار تهران خبر کشته شدن ۲۰ مامور آتش نشانی را اعلام کرده بود.   اعتراض یکی از آتش نشانان  ; طبق خبری که ایسنا منتشر کرده است، یکی از آتش نشانان درباره فرسودگی دستگاه ها و تجهیزات امدادی آتش نشانی اعتراض کرده است. گفته می شود که نایب رئیس شورای شهر تهران، مرتضی طلایی برای بازدید از محل حادثه حضور یافته است. یکی از آتش نشانایی که پشت لودر نشسته بوده است در اعتراض به طلایی گفته است: «چرا نگاه می کنید، پول بدهید دستگاه بخریم، این دستگاه برای چندین سال قبل است و چرا وقتی می خواهیم پول نمی دهید و باید نامه نگاری کنیم؟»    وضعیت ناروشن سفارتخانه ها  ; خبرگزاری میزان به نقل از پلیس دیپلماتیک کشور اعلام کرد که هیچ سفارتخانه ای در تهران و در حوالی ساختمان پلاسکو تخلیه نشده است. این در حالی است که پیش تر خبر تخلیه سفارتخانه هایی که در حوالی ساختمان پلاسکو قرار دارند، و از آن جمله سفارتخانه آلمان، اعلام شده بود.   هنوز کسی از زیر آوار خارج نشده است  ; سخنگوی ستاد بحران پلاسکو اعلام کرد علی رغم خبری که در شبکه های اجتماعی نشر و بازنشر شده است، هنوز کسی از زیر آوار خارج نشده است. علت این امر در آتشی است که زیر آوار کماکان زبانه می کشد. او گفته است که آتش نشانان به محض مشاهده آتش به سرعت آن را خاموش می کنند و مانع از سرایت آن به نقاط دیگر می شوند.  احتمال زنده بودن ۵ آتش نشان  ; شهردار تهران اعلام کرده است که پیامکی دریافت شده که حکایت از زنده بودن ۵ مامور آتش نشانی در زیر آوار دارد.   ; معاون اورژانس تهران خبر داده است که تعداد مصدومان به ۸۸ نفر رسیده است. که ۳۳ نفر  از آن ها به بیمارستان ها منتقل شده اند. گفته می شود که ۲۳ نفر از مصدومان ترخیص شده و ۱۰ نفر هنوز در بیمارستان ها بستری هستند.  ; ظاهرا حفر تونل و راهیابی به زیرزمین پاساژ پلاسکو نیز نتوانسته امکان نجات آتش نشانان را فراهم کند. خبرگزاری ایسنا گزارش داده است که گرچه با حفر تونل، مسیر برای راهیابی به طبقات و بخش های زیرین پلاسکو باز شده است، اما پس ازشکافتن هر بخشی، دود و آتش بیرون می زند و خطر شعله ور شدن مجدد آتش منتفی نیست.  دسترسی امدادگران به زیرزمین پاساژ پلاسکو  ; اقبال شاکری، رئیس کمیته عمران شورای شهر تهران اعلام کرد که امدادگران و آتش نشانان موفق شده اند به زیرزمین پاساژ پلاسکو دسترسی پیدا کنند. پیش از این او خبر از حفر چاه و تونل در پارکینگ بازار بزرگ کویتی های استانبول داده بود. مسئولان احتمال می دهند که شماری از آتش نشانان در جان پناهی در زیرزمین پاساژ محبوس شده باشند. پیش تر خبر ارسال پیامک آتش نشانان گزارش شده بود، اما این خبر پس از آن تکذیب شد.  حفر چاه و تونل زیر پاساژ پلاسکو  ; رئیس کمیته عمران شورای شهر تهران از حفر چاه و تونل در زیر پاساژ پلاسکو خبر داد. گفته شده است که آتش نشانان با استفاده از پارکینگ بازار بزرگ کویتی های استانبول لاش دارند چاهی برای رسیدن به افرادی که زیر آوار مانده اند، حفر کنند. پس از حفر این چاه و تونل دستگاه های زنده یاب به زیر پاساژ پلاسکو منتقل خواهد شد.  خطر سرایت حریق به ساختمان های مجاور  ; رئیس کمیته عمران شورای شهر تهران، اقبال شاکری، خطر سرایت حریق به ساختمان های دیگر را منتفی نمی داند. او گفته است که احتمال سرایت حریق به ساختمان شمالی پلاسکو نیز وجود دارد و آتش نشانان سعی دارند که مانع از آتش گرفتن این ساختمان بشوند. ساختمان شمالی پلاسکو نیز یک ساختمان تجاری است.  ; مدیر روابط عمومی شهرداری تهران مدعی شد که تا کنون ۳۰ بار به مدیران ساختمان پلاسکو هشدار داده شده است.   ; رئیس پلیس تهران احتمال می دهد که کار آواربرداری دو روز طول بکشد. این در حالی است که هنوز  از سرنوشت شماری از ماموران آتش نشانی اطلاعی در دست نیست.  ; خبر ارسال پیامک از سوی ماموران آتش نشانی از زیر آوار های ساختمان پلاسکو از سوی مسئولان تکذیب شده است.  تکذیب شایعه بمب گذاری  ; شایعه امنیتی بودن حادثه آتش سوزی ساختمان پلاسکو توسط رئیس پلیس تهران تکذیب شد. خبرگزاری ایسنا به نقل از رئیس پلیس تهران احتمال بمب گذاری یا خرابکاری در حادثه یاد شده را کاملا منتفی دانسته و تکذیب کرده است.   ; گفته می شود که انفجار یک مخزن ۴۰۰۰ لیتری گازوئیل علت بروز آتش سوزی در ساختمان پلاسکو بوده است. برای این پرسش که چرا این مخزن گازوئیل منفجر شده، تا کنون پاسخی از سوی مسئولان داده نشده است.  خبر کشته شدن ۲۰ مامور آتش نشانی  ; سایت خبری میزان به نقل از شهردار تهران خبر از کشته شدن ۲۰ نفر از ماموران آتش نشانی داده است.   ; ستاد بحران با حضور معاونان دادستان و شهرداری تهران تشکیل جلسه داد. برادر رئیس جمهور نیز برای رسیدگی به وضعیت امدادرسانی به محل حادثه رفته است.  ; بیمارستان های تهران به حالت آماده باش کامل درآمده اند.    امدادرسانی  ; مدیرعامل جمعیت هلال احمر استان تهران از اعزام نیروهای امدادرسانی به مصدومان و افرادی که زیر آوار گرفتار شده اند خبر داد. به گفته حسین کتابدار، تجهیزات مورد نیاز از شهرهای اطراف تهران گردآوری شده و به محل حادثه ارسال شده است.   ; حسین فریدون، دستیار ویژه روحانی نیز در محل حادثه حضور یافته و خواستار تسریع روند خدمت رسانی به مصدومان و نجات افرادی شده است که زیر آوار مانده اند.  پیامک از زیر آوار  ; وبسایت عصر ایران به نقل از رئیس کمیته عمران شورای شهر تهران نوشته است: «یک یا دو نفر از محبوس شدگان با ارسال پیامک به نیروهای امدادی اعلام کرده اند که در موتورخانه ساختمان پلاسکو در جان پناهی محبوس شده اند».   از سوی دیگر، خبرگزاری میزان به نقل از جلال ملکی، سخنگوی سازمان آتش نشانی نوشته است: «هیچ یک از آتش نشان های گرفتار در زیر آوار با همکاران خود تماس نداشته و این اخبار تأیید نمی شود».  ; تصاویر منتشرشده حضور نیروهای ارتش در محل حادثه را نشان می دهند.  ; در پی انتشار اخباری مبنی بر انفجار گاز در ساختمان پلاسکو، شرکت ملی گاز ایران اعلام کرد که ساختمان پلاسکو به گاز استان تهران وصل نبوده است. بر این اساس، گاز ساختمان های اطراف قطع شده است.  ; اسحاق جهانگیری، معاون اول رئیس جمهور، حسین هاشمی، استاندار تهران، و حسن قاضی زاده هاشمی، وزیر بهداشت در محل حاضر شدند.  ; قاضی زاده به شبکه خبر گفت: بیمارستان های اطراف به حالت آماده باش درآمده اند. از ۲۳ مصدومی که به بیمارستان ها منتقل شده اند، حال یک نفر وخیم است. مجروحان از مأموران آتش نشانی و مردم عادی بوده اند.  ; شهردار تهران در گفت وگو با شبکه خبر گفت: «به دلیل وقوع آتش سوزی در ساعات اولیه صبح جمعیت زیادی در ساختمان نبوده اند؛ حاضران پیش از تخریب ساختمان هم به بیرون منتقل شده بودند.» به گفته ی محمدباقر قالیباف، در حال حاضر بین ۲۰ تا ۲۵ نفر از مأموران آتش نشانی زیر آوار گرفتار هستند و تلاش برای نجات آنها در جریان است.  ; حسن روحانی، رئیس جمهوری اسلامی ایران، در دستوری به وزیر کشور، ضمن ابراز تأسف از حادثه رخ داده، تصریح کرد: «مقتضی است در اسرع وقت،  علل حادثه و مسئولیت حادثه بررسی و گزارش شود و نسبت به رسیدگی به مجروحان و جبران خسارات آسیب دیدگان توسط نهادهای مسئول اقدام فوری صورت پذیرد».  ; محسن نسج همدانی، معاون امنیتی و انتظامی استاندار تهران، با تکیه بر گزارش های اولیه آتش نشانان، اتصال کابل برق و یا روشن بودن اجاق پیک نیک را علت اولیه حادثه دانسته است. او امنیتی بودن آتش سوزی ساختمان پلاسکو را رد کرده است.  ; به گفته ی نسج همدانی، همزمان با آتش سوزی ساختمان پلاسکو و پیش از تخریب آن، سفارتخانه های اطراف (آلمان، انگلیس و ترکیه) به درخواست مقامات تخلیه شده اند.  ; بنا بر گزارش ها، در مراحل پایانی اطفای حریق ساختمان پلاسکو چند انفجار رخ داده و ساختمان تخریب شده است. خبرگزاری میزان، وابسته به قوه قضائیه، به نقل از ابوالفضل قناعتی، عضو هیئت رئیسه شورایی شهر تهران، نوشته است: «یک تانکر گازوئیل در محل ساختمان وجود داشته که انفجار این تانکر نیز سبب افزایش شدت آتش بوده است.»  حرارت بالا و ایمنی کم ساختمان از عوامل مؤثر در تخریب آن عنوان شده اند.  ; گفته می شود مراحل امدادرسانی و تأمین امنیت محل تا دو روز طول بکشد.  ; محمدباقر قالیباف، شهردار تهران، برای نظارت بر روند کار در محل حاضر شده است.  ; منابع خبری از مجروح شدن حدود ۷۰ نفر گزارش می دهند که به نوشته ی خبرگزاری دانشجویان ایران (ایسنا) بیشتر آنها امدادرسانان آتش نشانی هستند. از آمار کشته شدگان احتمالی خبری منتشر نشده است. ایسنا به نقل از پیرحسین کولیوند، سرپرست اورژانس کشور نوشته که گروهی از مأموران آتش نشانی هم به دلیل ریزش ساختمان در محل گرفتار شده اند.  ; تیم های امداد و نجات، آواربرداری و سگ های زنده یاب در محل هستند.    پیشینه خبر:  اندکی پیش از ساعت هشت صبح پنجشنبه (۱۹ ژانویه ۳۰ دی) ساختمان پلاسکو در چهارراه استانبول تهران (تقاطع جمهوریفردوسی) دچار آتش سوزی شد. آتش سوزی گسترده ای که گفته می شد تا ۹۰ درصد مهار شده، در نهایت ساختمان را در هم شکست. این ساختمان ظاهرا به صورت عمودی ویران شده و آوار در محل ساختمان فرو ریخته است. به گزارش شبکه خبر تلویزیون ایران، علاوه بر مأموران آتش نشانی که در طبقات مختلف مشغول به کار بوده اند، کارکنان و همچنین جمعی از کسبه که نگران دارایی خود بوده اند، هم در ساختمان حضور داشته اند.  علت آتش سوزی هنوز مشخص نیست؛ تا کنون خبر دقیقی هم از تلفات احتمالی این آتش سوزی منتشر نشده است.  خبرگزاری دانشجویان ایران (ایسنا) به نقل از جلال ملکی، سخنگوی سازمان آتش نشانی و خدمات ایمنی تهران نوشته بود که آتش سوزی در ساعت ۷ و ۵۹ دقیقه به سامانه ۱۲۵ گزارش شده است.  شدت آتش سوزی به حدی بوده که از ۱۰ ایستگاه آتش نشانی اطراف مأمور و تجهیزات به عمل اعزام شده و شماری از ایستگاه ها نیز به حالت آماده باش درآمدند. در تصاویر اولیه دود سیاه و غلیظی در طبقه های بالایی ساختمان دیده می شد. آتش سوزی از قرار معلوم در طبقات هشتم یا نهم آغاز شده و تا طبقه پانزدهم این ساختمان سرایت کرده بود.  این آتش سوزی موجب اعمال محدودیت های ترافیکی در چهارراه استانبول، خیابان جمهوری و خیابان سعدی شده است.  جلال ملکی حدود ۲ ساعت پس از آغاز آتش سوزی به ایسنا گفته است که حدود ۹۰ درصد از آتش مهار شده و مأموران در حال لکه گیری و تخلیه دود هستند.  ساختمان اداریتجاری پلاسکو عموما محل تولید و توزیع پوشاک بود. این ساختمان ۱۷ طبقه نخستین ساختمان بلندمرتبه خصوصی در ایران بود که در سال ۱۳۴۱ به دست خانواده ی یهودی مذهب القانیان ساخته شد. حبیب القانیان، صنعتگر و صاحب ساختمان که بعدها ساختمان آلومینیوم در تهران را هم ساخت، پس از انقلاب ۱۳۵۷ به حکم صادق خلخالی، حاکم شرع دادگاه های انقلاب اعدام شد. ساختمان ها هم مصادره شدند.  حبیب القانیان اولین تاجر شاخته شده و اولین یهودی ای بود که پس از پیروزی انقلاب ۵۷ اعدام شد. شهرزاد القانیان، نوه ی حبیب القانیان، سال ۲۰۱۵ در روزنامه واشینگتن پست نوشت که پدر بزرگش در دادگاهی ۲۰ دقیقه ای و بدون دسترسی به وکیل مدافع محاکمه شده و به اتهام جاسوسی برای صهیونیست ها حکم اعدام گرفته است.  حبیب القانیان، متولد ۲۳ فروردین ۱۲۹۱ در محله عودلاجان تهران، از جمله پایه گذار صنعت پلاستیک در ایران شناخته می شود. او در سال ۱۳۳۸ به ریاست انجمن کلیمیان ایران برگزیده شد و حدود دو دهه (تا انقلاب ۵۷) در این سمت باقی ماند.  نوه القانیان همچنین از حساسیت روحانیت شیعه به موفقیت های یهودیان در ایران نوشته است. بر این اساس، پس از ساخت ساختمان پلاسکو، آیت الله محمود طالقانی اعلام کرده که بلندترین ساختمان ایران (در آن زمان) به دست یک یهودی ساخته شده است.یحیی جامع، رئیس جمهوری گامبیا، اعلام کرد که قدرت را به آداما بارو، رئیس جمهوری منتخب واگذار می‌کند. جامع این تصمیم را پس از تحمل فشارهای خارجی و ورود نیروهای ارتش سنگال به خاک گامبیا گرفت.برخی کارشناسان معتقدند که روز شنبه (۲۰ ژانویه  یکم بهمن) برای ملت گامبیا روزی سرنوشت ساز به شمار می رود. از اوایل دسامبر که آداما بارو در انتخابات پیروز شده بود، انتظار می رفت که مقاومت رئیس جمهوری بازنده، یحیی جامع، برای واگذاری قدرت باعث جنگ و خونریزی در این کشور آفریقایی شود.  اما خبرگزاری ها گزارش می دهند که خبر کناره گیری رئیس جمهوری خودکامه برخلاف معمول در کشورهای دیکتاتورزده باعث جشن و پایکوبی در کشور نشده است. به احتمال زیاد شهروندان گامبیا هنوز باور ندارند که یحیی جامع پس از ۲۲ سال واقعا کنار رفته است.  جامع در سال های اخیر با مشت آهنین حکومت و هر گونه انتقاد را به شدت سرکوب کرده بود. او حتی چند قاضی دیوان عالی کشور را که می توانستند برای او خطری محسوب شوند برکنار کرده و تنها یک قاضی طرفدار خود را به پست ریاست دیوان عالی گماشته بود.  شکست انتخاباتی  در انتخابات ریاست جمهوری اوایل دسامبر ۲۰۱۶ اتفاقی افتاد که همه، از جمله جامع و حتی فرد پیروز، آداما بارو را متعجب کرد. شمارش آرا حاکی از آن بود که رهبر مستبد، انتخابات را به رقیب خود که فردی ناشناس بود باخته است. بارو تا ۶ ماه پیش یک بساز و بفروش بود و در سیاست هیچ گونه تجربه ای نداشت. شاید به همین دلیل گروه های اپوزیسیون که تحت فشار دولت بودند او را روانه مبارزه انتخاباتی کردند.  بیشتر بخوانید: اعتراف ایران به ارسال اسلحه به مقصد گامبیا  جامع ابتدا شکست خود را پذیرفت و حتی به بارو هم پیروزی او را تبریک گفت اما پس از چند روز اعلام کرد که در انتخابات تقلب شده و باید انتخابات تازه ای برگزار شود. او از دیوان عالی کشور خواست، نتایج انتخابات را لغو کند، اما دیوان عالی به این دلیل که به اندازه کافی قاضی نداشت قادر به تصمیم گیری نبود.    فشارهای خارجی  در این میان آداما بارو از گامبیا گریخته و در کشور همسایه، سنگال مخفی شده بود. دولت سنگال با پشتیبانی دیگر کشورهای عضو گروه اقتصادی غرب آفریقا (ایکواس) از جامع خواست قدرت را به رئیس جمهور منتخب واگذار کند، در غیر این صورت نیروهای نظامی ایکواس او را به زودی برکنار خواهند کرد.  جامع از این کشورها خواست، در امور داخلی گامبیا دخالت نکنند اما در عین حال گفت، حاضر است برای تقسیم قدرت مذاکره کند.  در حالی که محمد ولد عبدالعزیز، رئیس جمهور موریتانی با جامع مذاکره می کرد نیروهای نظامی سنگال و نیجریه در مرزهای گامبیا مستقر شدند. رسانه های موریتانی خوش بین بودند که این مذاکرات می تواند جلوی جنگ و خونریزی در کشور همسایه را بگیرد. با وجود این ۱۵ کشور عضو ایکواس به جامع چند بار اولتیماتوم دادند که آخرین آن، در روز جمعه (۱۹ ژانویه) پایان یافت.  بیشتر بخوانید: ایران: قطع رابطه گامبیا با ما تحت تأثیر آمریکا است  در این روز نیروهای ارتش سنگال وارد خاک گامبیا شدند. از طرف دیگر عثمان بادجی، فرمانده ارتش اظهار داشت که حاضر به دخالت در امور سیاسی نیست. او گفت: «اگر با سربازان سنگال روبرو شوم از آنها با چای پذیرایی خواهم کرد».  بادجی تاکید کرد: «من سربازانم و کشورم را دوست دارم و به آنها یک جنگ احقمانه را تحمیل نمی کنم».  بالاخره تهدیدها و لشکرکشی سنگال، رئیس جمهور خودکامه گامبیا را وادار به عقب نشینی کرد.  اکنون شهروندان گامبیا منتظر خروج یحیی جامع از کشور و بازگشت رئیس جمهور منتخبشان آداما بارو هستند.  به احتمال زیاد آنها با ورود بارو به کشور روانه خیابان ها می شوند تا پیروزی فردی را جشن بگیرند که وعده دموکراسی و احترام به حقوق بشر داده است.مطابق برآورد سازمان ملل شرایط انسانی در افغانستان در سال جدید میلادی به مراتب وخیم‌تر از سال گذشته خواهد شد. این سازمان پیش‌بینی می‌کند جنگ و آوارگی و فقر در این کشور افزایش می‌یابد.به گزارش سازمان ملل متحد انتظار می رود در سال جاری میلادی با افزایش خشونت و درگیری های داخلی در افغانستان ۴۵۰ هزار نفر به آوارگان داخل این کشور افزوده شوند.  این یکی از نکات مطرح شده در تازه ترین نقشه اقدام های انسان دوستانه ی سازمان ملل در افغانستان است که صبح دوشنبه، دوم بهمن ماه در کابل معرفی شد.  آژانس هماهنگ کننده کمک های انسان دوستانه سازمان ملل ابتدای هر سال میلادی برنامه ی اقدام های خود در افغانستان را ارائه می کند که یکی از جامع ترین گزارش ها درباره شرایط انسانی این کشور محسوب می شود.  بیشتر بخوانید: ۶۲۰ هزار افغان در داخل کشورشان آواره جنگی هستند  یک سوم جمعیت نیازمند کمک  به گزارش خبرگزاری آلمان، برآوردهای سازمان ملل حاکی است که وضعیت افغانستان به نسبت سال ۲۰۱۶ در بسیاری از زمینه ها بدتر خواهد شد.  پیش بینی می شود شمار شهروندان افغان که به کمک های انسان دوستانه نیاز دارند با ۱۳ درصد افزایش نسبت به سال پیش به ۹ میلیون و ۳۰۰ هزار نفر برسد که تقریبا یک سوم جمعیت کشور خواهد بود.  آوارگان افغان قربانیان خشونت و وضعیت نابسامان اقتصادی هستند و کمک های بشردوستانه سازمان ملل تنها برای نیازهای فوری بخشی از آنها کفایت می کند.  برای اقدام های انسان دوستانه افغانستان ۵۵۰ میلیون دلار برای سال ۲۰۱۷ جمع آوری شده که با آن می توان به حدود ۵ میلیون و ۷۰۰ هزار نفر یاری رساند.  بیشتر بخوانید: ایران مهاجران افغان را به زور اخراج کرده است  بازگرداندن پناه جویان و تشدید بحران  بر اساس برآورد کارشناسان سازمان ملل در حال حاضر حدود ۴۰ درصد از ساکنان افغانستان به طور منظم به غذای کافی دسترسی ندارند و بیش از یک میلیون کودک افغان به خاطر سوءتغذیه شدید نیازمند کمک های درمانی هستند.  بخش بزرگی از افغانستان درگیر خشونت است و ۴۰ درصد شهروندان این کشور از خدمات بهداشتی و درمانی بی بهره اند.  سازمان ملل همچنین بر این نظر است که مرگ و میر در میان زنان باردار که در سال های گذشته با تلاش جامعه جهانی رو به کاهش گذاشته بود دوباره روندی صعودی پیدا می کند.  یکی از علت های بحرانی تر شدن شرایط انسانی در افغانستان بازگشت شمار زیادی از شهروندان این کشور ارزیابی می شود که پیش تر در کشورهای همسایه، به ویژه ایران و پاکستان سکونت داشته اند.  سازمان ملل پیش بینی می کند که در سال ۲۰۱۷ تا یک میلیون پناه جوی افغان که بعضا سالیان طولانی در ایران و پاکستان اقامت داشته به کشور بازگردند.  ظاهرا بازگشت آوارگان افغان از پاکستان به اجبار صورت می گیرد و پیامد افزایش تنش میان دو کشور است.  افزون بر این دولت مرکزی کابل همچنان از برقراری امنیت و ثبات در بخش بزرگی از کشور عاجز مانده و سازمان ملل می گوید حدود ۲۰ درصد از شهروندان نیازمند کمک های بشردوستانه در مناطقی زندگی می کنند که دسترسی به آنها بسیار دشوار است.بسیاری از سیاستمداران جهان به ویژه اروپا نطق دونالد ترامپ، در مراسم سوگند ریاست جمهوری آمریکا را با نگرانی دنبال کردند. پاپ فرانسیس، رهبر کاتولیک‌های جهان برای ترامپ آروزی حکمت و قدرت کرد.دونالد ترامپ روز جمعه (۲۰ ژانویه  اول بهمن) در واشنگتن به عنوان چهل و پنجمین رئیس جمهور آمریکا سوگند یاد کرد. مراسم سوگند او با نطقی همراه بود که نگرانی بسیاری از سیاستمداران جهان به ویژه در اروپا را برانگیخت. اول آمریکا شعار اصلی ترامپ در این نطق بود.  برخی از رهبران و سیاستمداران کشورهای اروپایی پیش از تبریک گفتن به ترامپ خواستار همبستگی بیشتر میان اعضای اتحادیه اروپا شدند.  فرانسوا اولاند، رئیس جمهور فرانسه در واکنش به نطق ترامپ گفت: «ما در اقتصادی باز و جهانی زندگی می کنیم. این نه امکان پذیر و نه مطلوب است که کشوری خود را از اقتصاد جهانی منزوی کند.»  زیگمار گابریل، وزیر اقتصاد آلمان حتی در واکنش به سخنان رئیس جمهور جدید آمریکا خواستار تغییر استراتژی اقتصادی آلمان و چرخش این کشور به سمت آسیا شد.  او تصریح کرد: «اگر آمریکا قصد دارد با چین و کل آسیا یک جنگ تجاری آغاز کند، ما می توانیم [به کشورهای آسیایی] نشان دهیم که شریکی منصف هستیم.»  وزیر اقتصاد آلمان که رهبر حزب سوسیال دمکرات این کشور نیز است، خواستار همبستگی بیشتر میان کشورهای اروپایی شد و هشدار داد که نباید ترامپ را دست کم گرفت.  مانفرد وبر، یکی دیگر از سیاستمداران آلمان از حزب سوسیال مسیحی نیز نظری مشابه ابراز داشت و گفت، بهتر است که آلمان در پی شرکای جدید باشد. او در این رابطه گفت: «برای نمونه اتحادیه اروپا باید بی درنگ به سوی کشورهای چون کانادا، مکزیک و ژاپن برود.»  وبر نیز مانند گابریل اروپاییان را به همبستگی بیشتر فراخواند و خواستار آن شد که اروپا در صورت لزوم با شعار اول اروپا به سیاست های رئیس جمهور جدید آمریکا واکنش نشان دهد.  بیشتر بخوانید: نطق ترامپ از دید رسانه های اروپا؛ نگرانی از شعار اول آمریکا  سیاستمداران مکزیک نیز با دقت و در عین حال نگرانی سخنرانی دونالد ترامپ در مراسم سوگند ریاست جمهوری را دنبال کردند.  انریکه پنیا نیتو، رئیس جمهور مکزیک با پیامی توئیتری به سخنان ترامپ واکنش نشان داد و گفت: «ما با دولت دونالد ترامپ گفت وگویی محترمانه برقرار خواهیم کرد که مکزیک از آن بهره ببرد.»  ریکاردو آنایا کورتس، از حزب محافظه کار و اپوزیسیون مکزیک اما با لحنی تندتر واکنش نشان داد. او مردم مکزیک را فراخواند که در مقابل دیواری بی خاصیت، اخراج و همچنین بلوکه کردن سرمایه گذاری ها از خود وحدت نشان دهند.  بیشتر بخوانید: نخستین سخنرانی آتشین رئیس جمهوری جدید ایالات متحده آمریکا  ترامپ همانگونه که در کارزار انتخاباتی خود وعده داده بود، خواستار ایجاد دیواری مرزی میان آمریکا و مکزیک است تا جلوی ورود مهاجران غیرقانونی را بگیرد. او همچنین تهدید به وضع عوارض گمرکی بالا برای محصولاتی کرده که از مکزیک وارد آمریکا می شوند.  نگاه سیاستمداران آسیایی  شینزو آبه، نخست وزیر ژاپن نیز از کسانی بود که به نطق دونالد ترامپ در مراسم سوگند ریاست جمهوری آمریکا واکنش نشان داد.  او در پیام خود به واشنگتن تصریح کرد: «در قرن بیست و یکم منطقه آسیا و اقیانوس آرام منبع رشد اقتصادی در جهان است، اما وضعیت امنیتی منطقه همزمان با این مسئله رو به وخامت گذاشته است.» به نوشته اشپیگل آنلاین ژاپن از پایان جنگ جهانی دوم به این سو از لحاظ نظامی تحت حمایت آمریکا است و چین را تهدیدی مقابل خود تلقی می کند.  خانم تسای اینگ  ون، رئیس جمهور تایوان با ارسال پیامی توئیتری به دونالد ترامپ تبریک گفتز او نوشت: «این دمکراسی است که تایوان و آمریکا را به هم پیوند می دهد. من خوشحالم که دوستی و همکاری ما رو به پیشرفت گذاشته است.»  ترامپ پس از پیروزی اش در انتخابات ریاست جمهوری آمریکا با رئیس جمهور تایوان تماسی تلفنی داشت؛ اقدامی که خشم دولت چین را برانگیخت.  در آن زمان نشریه دولتی چینی گلوبال تایمز نوشته بود: «شکی نیست که دولت ترامپ آتش های زیادی در جلوی در خانه ی خود و همچنین در سراسر جهان برپا خواهد کرد.» به اعتقاد این روزنامه چینی با توجه به خط مشی و سیاست های آتی ترامپ بروز نزاع و اختلاف در مناسبات تجاری چین و آمریکا اجتناب ناپذیر خواهد بود.  نطق رئیس جمهور جدید آمریکا در مراسم سوگند واکنش پاپ فرانسیس، رهبر کاتولیک های جهان را نیز در پی داشت. او گفت، برای ترامپ دعا می کند که وظایفش در مقام رئیس جمهور را با حکمت و قدرت انجام دهد.نطق دونالد ترامپ، رئیس‌جمهور آمریکا در مراسم سوگند از موضوع‌های اصلی تفاسیر نشریات آلمان و اروپا بود. مفسران اروپا نطق ترامپ را بسیار نگران‌کننده خوانده و از آغاز دوره‌ای دشوار برای آمریکا و جهان سخن گفته‌اند.دونالد ترامپ روز جمعه (۲۰ ژانویه  اول بهمن) در واشنگتن به عنوان چهل و پنجمین رئیس جمهور آمریکا سوگند یاد کرد.  سخنرانی او در مراسم سوگند بیش از هر چیز به تسویه حساب با دولت های پیشین آمریکا شبیه بود. او ضمن تکرار وعده های انتخاباتی خود گفت که بیش از همه به منافع آمریکا و شهروندان این کشور اهمیت داده و احیای عظمت ایالات متحده را در کانون سیاست های خود قرار خواهد داد.  بیشتر بخوانید: نخستین سخنرانی آتشین رئیس جمهوری جدید ایالات متحده آمریکا  آغاز ریاست جمهوری ترامپ و نطق او در مراسم سوگند موضوع محوری تفاسیر بسیاری از رسانه ها و نشریات آلمان و اروپا بود، از جمله نشریه اشپیگل که در تفسیر خود در باره ترامپ نوشت: «این رئیس جمهور به هیچوجه سازشکاری نخواهد کرد.»  در تفسیر روزنامه آلمانی زوددویچه سایتونگ در این باره از جمله آمده است: «تصور و اندیشه دونالد ترامپ در واقع از یک توهین و از یک میهن پرستی شوونیستی تشکیل شده بود: اول آمریکا. او در نطقش مخالفان خود را به دشمن کشور بدل ساخت و باقی جهان را به دشمن آمریکا. او هیچ نکته ای نیک درباره سلفش و همچنین رقیب انتخاباتی اش یاد نکرد. ترامپ در پی مرزبندی با مخالفان و دشمنان است و همه کسانی که در آینده قصد همکاری سیاسی با او دارند، باید بر این نکته واقف باشند، خواه در برلین و خواه در خود واشنگتن.»  مفسر روزنامه محلی آلمانی لوبکر ناخریشتن (ü ) معتقد است: «دونالد ترامپ می توانست دستش را به سوی جهان دراز کند، اما به جای آن مشتش را نشانه کرد. رئیس جمهور تازه سوگند یادکرده ی ایالات متحده با شعار اول آمریکا تفاوتی با دونالد ترامپ در دوران کارزار انتخاباتی نداشت. البته دقیقا این شعارهای تند ناسیونالیستی هستند که پوپولیست های اروپا را مجذوب می کنند. آنها هم مانند ترامپ این شعار را سرمی دهند که ملت شان باید دوباره عظمت خود را بازیابد. آیا می توان واقعا اندیشید که اول هلند، اول از همه فرانسه و آلمان هم از آنِ آلمانی ها باشد؟ آیا عقب نشینی به میهن پرستی و ملی گرایی واقعا می تواند پاسخی کارآ و قابل قبول در برابر مشکلات امروزی در جهان باشد؟»  چشم انداز مناسبات اروپا و آمریکا  شماری از مفسران آلمان آغاز ریاست جمهوری دونالد ترامپ را فرصتی مناسب برای اروپا می دانند، از جمله روزنامه محلی فورتزهایمر سایتونگ ( ) که در تفسیر خود می نویسد: «شکی نیست که دورانی تازه انتظار رابطه و همکاری فرا اطلسی [میان اروپا و آمریکا] را می کشد. از این مسئله می توان شکوه و گله کرد. این موقعیت اما در عین حال فرصتی بزرگ برای اروپا است، چرا که اروپا می تواند و باید خود را از نو دریابد و بسازد. خط مشی دونالد ترامپ که مصالح ملی آمریکا را در بالاترین درجه ی اولویت قرار داده، تنها می توان با اروپایی قدرتمند پاسخ داد، یا اینکه واقعا کسی جداً فکر می کند، پاسخ این خط مشی را اینگونه باید داد که هر کشوری به اصطلاح آش ملی خودش را بپزد. واضح است که آلمان در اینجا نقشی مهم و برخوردار از اعتماد به نفس بازی می کند. وقت آن فرا رسیده که اروپا در واکنش به ترامپ دوباره به مخرج مشترکی سیاسی دست یابد.»  بیشتر بخوانید: کاربران ایرانی در باره ریاست جمهوری ترامپ چه می گویند؟  در تفسیر روزنامه لهستانی گازتا ویبورچا ( ) هم به مسئله اروپا اشاره شده و در آن از جمله آمده است: «از سخنان ترامپ اینگونه برمی آید که آمریکا به یک خودخواه جهانی بدل می شود. این مسئله نه تنها پیمان ناتو که اتحادیه اروپا را نیز با مشکل روبرو خواهد کرد که تا کنون مورد پشتیبانی روسای جمهور آمریکا بوده است. اروپا با توجه به بحران یورو و بعد بحران پناهجویان تا اندازه ای ضربه خورده اند. ما نیاز به رهبرانی قدرتمند داریم، اما سیاستمداران ما رویایی ندارند و تنها برای حفظ موقعیت کنونی می جنگند. اروپا به نفس افتاده و سیاستمدرانی پوپولیست چون ترامپ قدرت گرفته اند. اما این موقعیت جدید می تواند به اروپا معنایی جدید ببخشد. می توان انتظار داشت که ترامپ چنان اروپاییان را به وحشت اندازد که آنان از پوپولیست ها روی برگردانند و بیش از پیش در راه جامعه ای باز و ارزش های اروپایی تلاش کنند و گام بردارند.»    روزنامه فرانسوی اوئست فرانس () نیز در تفسیر خود به آینده مناسبات اروپا و آمریکا پرداخته و می نویسد: «اتحادیه اروپا برای دونالد ترامپ اهمیتی ندارد. او حتی امیدوار است که کشورهای دیگر نیز بریتانیا را الگوی خود قرار دهند و از اتحادیه اروپا خارج شوند. ترامپ به آلمان هم حمله کرده و آلمان را کشوری سطله جو می داند که می کوشد از اتحادیه اروپا برای بزرگ کردن خود استفاده کند. این نخستین بار از سال ۱۹۴۵ (پایان جنگ جهانی دوم) تا کنون است که یک رئیس جمهور ایالات متحده همکاری میان آمریکا و اتحادیه اروپا را زیر سوأل برده است.»  در تفسیر روزنامه بریتانیایی تایمز آمده است: «ترامپ به این خاطر انتخاب شد تا واشنگتن را از نو سازماندهی کند. و این دقیقا آن چیزی است که او قصد انجامش را دارد. آمریکاییان رئیس جمهوری را می خواستند که حاضر باشد قواعد را بشکند و چنین رئیس جمهوری هم حال نصیبشان شده است. وعده های بزرگ ترامپ در عین حال به این معنا است که ما تسویه حسابی بزرگ در پیش رو خواهیم داشت. این دوران ریاست جمهوری می تواند موفقیت آمیز باشد، مشروط بر آنکه ترامپ سخنوری های عمومی خود را با انعطاف و تا اندازه ای فروتنی ترکیب کند. به عبارتی دیگر او باید به اعضای دولت که با او هم نظر نیستند، گوش بسپارد و گاهی هم نظرش را تغییر دهد.»  مفسر روزنامه بریتانیایی تایمز اقتصادی نیز در یابد خود می نویسد: «ترامپ در انتخابات ریاست جمهوری آمریکا پیروز شد، چون توانست آمریکا را کشوری نشان دهد که از دورن و از بیرون در معرض خطر است. او در نطقی که در مراسم سوگند ایراد کرد، روشن ساخت که این فکر و اندیشه نه تنها جزئی از کارزار انتخاباتی اش که ایده ی مرکزی ریاست جمهوری اش خواهد بود.»وزارت دفاع ایالات متحده اعلام کرد که بیش از یکصد ستیزه‌جوی گروه تروریستی القاعده در حملاتی هوایی در سوریه کشته شده‌اند. گفته می‌شود که هواپیماهای بدون سرنشین نیز در این حمله‌ها به کار رفته‌اند.طبق اعلام وزارت امور خارجه آمریکا، پنتاگون، یک بمب افکن ب. ۵۲ و چند هواپیمای بدون سرنشین یکی از اردوگاه های آموزشی شبکه تروریستی القاعده در ادلب واقع در شمال غرب سوریه را مورد حمله قرار داده اند.  خبرگزاری فرانسه روز شنبه (۲۱ ژانویه  ۲ بهمن) به نقل از پنتاگون گزارش داده که بیش از ۱۰۰ ستیزه جوی طالبان در جریان این حملات کشته شده اند.  جف دیویس، یکی از سخنگویان پنتاگون در این باره اعلام کرد که اردوگاه آموزشی القاعده از سال ۲۰۱۳ به این سو فعال بوده ا ست.  او افزود: نابودی این اردوگاه نه تنها روند آموزش افراطگرایان را متوقف می کند، بلکه سبب می شود که جهادگرایان افراطی و نیروهای وابسته به گروه های مخالف سوریه نتوانند به القاعده بپیوندند یا با این شبکه همکاری کنند.»  بیشتر بخوانید: کوچ چهره های کلیدی القاعده به شمال سوریه  وزارت دفاع ایالات متحده همچنین اعلام کرد که از آغاز سال جاری میلادی تا کنون بیش از ۱۵۰ ستیزه جوی شبکه تروریستی القاعده در جریان حملات هوایی آمریکا کشته شده اند.  امید به حل بحران سوریه  از سوی دیگر سازمان ملل متحد کنفرانس سوریه را که قرار است به زودی در آستانه برگزار شود، گامی مهم برای مذاکرات صلح سوریه در ماه فوریه دانست.  بیشتر بخوانید:هدف روسیه از برپایی مذاکرات صلح قزاقستان چیست؟  اولوگ اسکوگ، نماینده سوئد در سازمان ملل و رئیس نوبتی شورای امنیت در ارتباط با نشست آستانه گفت، شورای امنیت از تلاش های روسیه و ترکیه در راه پایان خشونت در سوریه استقبال می کند.  کنفرانس سوریه روز دوشنبه آینده (۲۳ ژانویه  ۴ بهمن) در آستانه، پایتخت قزاقزستان و با ابتکار روسیه، ترکیه و ایران برگزار می شوند. مذاکرات رسمی صلح سوریه که در ماه فوریه در ژنو انجام خواهند گرفت، تحت نظارت و سازماندهی سازمان ملل صورت می پذیرند.دونالد ترامپ به عنوان چهل‌و‌پنجمین رئیس جمهوری ایالات متحده سوگند یاد کرد. او در سخنانی آتشین وعده داد که دوران تازه‌ای در آمریکا آغاز شده است. این سخنرانی بیش از هر چیز به تسویه‌حساب با دولت‌های پیشین آمریکا شباهت داشت. روز جمعه (۲۰ ژانویه  یکم بهمن) دونالد ترامپ در میان شمار زیادی از مقامات بلندپایه سیاسی، نظامی و اقتصادی ایالات متحده، از جمله باراک اوباما، روسای مجلس نمایندگان و مجلس سنا، روسای جمهوری قبلی، هیئت های دیپلماتیک، اعضای کابینه فعلی و کابینه آینده سخنرانی پیش از سوگند خود را انجام داد. جیمی کارتر ۹۲ ساله، رییس جمهور دموکرات پیشین ایالات متحده و هیلاری کلینتون، رقیب اصلی ترامپ در انتخابات نیز در این مراسم شرکت داشتند. مراسم سوگند رئیس جمهور آمریکا در ساختمان کنگره آمریکا (کاپیتول) در واشنگتن دی سی انجام شد.  دونالد ترامپ، دست بر انجیل، سوگند یاد کرد که وظایفش را صادقانه انجام دهد و تمامی توان خود را برای حمایت و محافظت از قانون اساسی ایالات متحده به کار ببرد.   بیشتر بخوانید: نخستین نشست خبری ترامپ؛ از هک انتخاباتی تا حصار مرزی  پیش تر مراسم تحلیف برخی از روسای جمهوری در کاخ سفید برگزار می شد، اما در سالیان اخیر این مراسم در بنای قوه مقننه برگزار می شود. ترامپ و یاران و اعضای کابینه او روز گذشته با گذاشتن تاج گل در گورستان سربازان در آرلینگتون واشنگتن مراسم تحلیف را آغاز کرده بودند. حضور در این گورستان، نخستین بخش از مراسم سنتی تحلیف رئیس جمهورهای آمریکا به شمار می رود.     جای خالی هنرمندان و برخی نمایندگان  در مراسم ادای سوگند دور دوم ریاست جمهوری باراک اوباما در سال ۲۰۱۳ شماری از چهره های برجسته دنیای موسیقی و سینما حضور داشتند، اما تمامی هنرمندان سرشناسی که برای مراسم ترامپ دعوت شده بودند، این تقاضا را رد کردند.  شمار قابل توجهی از نمایندگان مجلس نیز اعلام کرده بودند که در این مراسم شرکت نخواهند کرد. برخی کارشناسان احتمال می دهند که او هفته آینده در حرکتی نمادین، ساخت دیوار در مرز مکزیک را آغاز کند.  آغاز کار ترامپ برای اکثر شهروندان آمریکا و دیگر کشورهای جهان با نگرانی همراه است. بر اساس برخی نظرسنجی ها تنها ۴۰ درصد آمریکایی ها اطمنیان دارند که ریاست جمهوری ترامپ برای آمریکا پربار خواهد بود.   بیشتر بخوانید: رئیس سیا از ترامپ خواست مراقب سخنانش باشد او همچنین شرکت های خارجی را تهدید کرد که از این پس نباید انتظار بهره بی چون و چرا در آمریکا را داشته باشد.  سخنرانی دونالد ترامپ پس از مراسم تحلیف رئیس جمهور جدید ایالات متحده در نخستین سخنرانی خود پس از مراسم سوگند به عنوان رئیس جمهور ایالات متحده، به سیاست و سیاستمداران آمریکا در گذشته به شدت انتقاد کرد و وعده های خود برای قدرتمند کردن آمریکا را تکرار نمود.   ترامپ در این سخنرانی بخشی از وعده های انتخاباتی خود را تکرار کرد، از جمله اینکه بیش از هر چیز به منافع آمریکایی ها اهمیت خواهد داد و به احیای عظمت کشورش خواهد پرداخت و اسلامیسم را از بین خواهد برد.    اهم سخنان رئیس جمهور جدید آمریکا:   ● عظمت آمریکا را احیا می کنیم.  ● آمریکا ثروت زیادی دارد اما در سال های گذشته، تنها بخشی از جامعه از این ثروت بهره می برد. اکثر مردم از آن بی بهره بودند.  ● آمریکایی ها، این کشور شماست، سرزمین همه شماست.  ● روز ۲۰ ژانویه ۲۰۱۷ در خاطره ها خواهد ماند. ● مدرسه های بهتر، محل کار بهتر برای فرزندانمان، برای همه آمریکایی ها.  ● کسانی که سخت کوش هستند حق بیشتری دارند از اینکه فقط فقر را تجربه کنند.  ● کارخانه های ما به ویرانه تبدیل شده اند.  ● مواد مخدر و باندهای قاچاق خیلی از شهروندان آمریکا را از بین بردند. این پروسه از امروز متوقف خواهد شد.  ● برای ده ها سال شرکت های خارجی را ثروتمند کردیم، به ارتش های خارجی کمک کردیم، به کشورهای دیگر کمک کردیم، چرا آنها از مرزهای خود دفاع نمی کنند؟ این برای ما میلیون ها هزینه داشت. کشورهای دیگر را ثروتمند کردیم اما خودمان فقیر شدیم. کارخانه ها یکی پس از دیگری از اینجا نقل مکان کردند و طبقه متوسط خانه هایشان را از دست دادند. اما این به گذشته تعلق دارد. ما نگاهمان را به آینده معطوف می کنیم.  ● ما به همه کشورها و دولت ها می گوییم که از امروز با آمریکای دیگری سرو کار دارید. از امروز آمریکا بیش از هر چیز به خودش اهمیت می دهد.  ● سیاست خارجی، اقتصاد باید در خدمت آمریکایی ها باشند نه در خدمت کشورهای خارجی.  ● آمریکا دوباره پیروز خواهد شد، پیروزی ای که تا کنون سابقه نداشته.  ● ما امکانات کاری فراهم می کنیم و مرزها را کنترل می کنیم و خیابان و تونل و فرودگاه و راه آهن خواهیم ساخت .  ● مردم، تولیدات آمریکایی را بخرید.  ● ما دست دوستی دراز میکنیم به همه در جهان، اما این حق هر ملتی است که ابتدا به خودش فکر کند.  ● ما می خواهیم یک الگوی موفق باشیم که بقیه مایل باشند از ما پیروی کنند .  ● ما پیمان های تازه ای خواهیم بست. ● ما اسلامگرایی را از کره خاکی از بین خواهیم برد.  ● نترسید! ما از خود حفاظت خواهیم کرد زیرا ما زنان و مردانی در ارتش داریم که از ما حفاظت می کنند و خدا هم از ما حفاظت خواهد کرد.  ما باید رویاهای بزرگ داشته باشیم. ● ما اجازه نخواهیم داد که سیاستمداران فقط انتقاد کنند و راه حل پیشنهاد نکنند.  ● زمان حرف های پوچ گذشته و زمان عمل فرارسیده.  ● اجازه ندهید که رویاهای شما را از شما بگیرند.  ● فرقی نمی کند که پوست ما چه رنگی دارد، ما همه آمریکایی وطن پرست هستیم.  ● صدای شما و رویاها و آرزوهای شما را می شنویم و با هم دوباره آمریکا را قدرتمند و ثروتمند و امن خواهیم کرد.   بیشتر بخوانید: کاربران ایرانی در باره ریاست جمهوری ترامپ چه می گویند؟  هم زمان با مراسم تحلیف ترامپ شماری از شهروندان واشنگتن دی سی در مرکز شهر تظاهرات کردند. آنها با سردادن شعارعلیه رئیس جمهوری جدید، شیشه های یک شعبه بانک آمریکا را شکستند و ظرف های زباله خیابانی را به آتش کشیدند.   به گفته مقامات امنیتی واشنگتن، حدود ۲۸ هزار نیروی انتظامی و نظامی مسئولیت امنیت شهر را به عهده دارند.ناظران سیاسی با این سوال روبرو هستند که ریاست جمهوری ترامپ چه تاثیری بر شرایط ایران خواهد داشت. از برخی کاربران این سوال را پرسیده‌ایم. هم‌چنین خواستیم بنویسند که چه برداشتی از آینده مناسبات ایران و آمریکا دارند؟دونالد ترامپ، جمعه ۲۰ ژانویه (اول بهمن) سوگند ریاست جمهوری یاد کرد. سیاست های رییس جمهور ایالات متحد آمریکا نه تنها بر خود این کشور که بر بسیاری از کشورهای جهان تاثیرگذار خواهد بود.  از شماری کاربران شبکه های اجتماعی دویچه وله پرسیدیم که برای ما بنویسند که ریاست جمهوری دونالد ترامپ را چگونه ارزیابی می کنند و در انتظار چه تحولی در روابط ایران و آمریکا هستند.  همچنین از آن ها خواستیم که تا در مورد وعده دونالد ترامپ در باره لغو توافق هسته ای با ایران (برجام) نظر بدهند. خلاصه نظرات برخی از کاربران شبکه های اجتماعی دویچه وله فارسی را در ادامه بخوانید.  ایران در آستانه جنگ با اعراب  کیارش: طبیعتاً انتخاب آقای ترامپ به عنوان رئیس جمهور بر انتخابات ریاست جمهوری ایران تأثیر شگرفی خواهد داشت. از طرفی مقامات کاخ سفید چه جمهوری خواه و چه دمکرات درصدد هستند با اعمال یکسری فشارها بر جمهوری اسلامی ایران موجبات برهم زدن برجام را از سوی ایران فراهم کنند تا به متحدان خود نشان دهند که ناقض برجام ایران بوده است.  ایران در این زمینه دو رویکرد در پیش خواهد گرفت: یا ادامه مذاکره و تجدید برجام با دولت ترامپ، یا زیر بار نرفتن مذاکره مجدد که در هرصورت نقش بازنده ای برای ما خواهد داشت. ازطرفی نزدیکی ترامپ به مسکو شکاف عمیقی بین ایران و مسکو را ایجاد خواهد کرد، زیرا سیاست یک بام و دوهوای ترامپ دیگر جوابگو نخواهد بود.    بزرگترین مشکل ترامپ برای ایران برجام نیست بلکه متحد شدن با اتحادیه عرب و به واداشتن آنها به جنگ علیه ایران است و این هم به ضرر آمریکا نخواهد بود زیرا با ایجاد جنگ بین کشورها باعث تضعیف اعراب و ایران خواهد شد.  در حال حاضر کشور ما به لحاظ اقتصادی در رکود قرار دارد ، در صورت وقوع جنگ برای همیشه شیرازه کشور از هم خواهد پاشید زیرا این زمان مثل دوران دفاع مقدس نیست.  متاسفانه در داخل هم حسن روحانی به وعده های خود عمل نکرد و اصولگرایان هم سیاه نمایی می کنند که دوران احمدی نژاد بد نبود. من در قالب های مختلف از مردم در سطوح مختلف راجع به احمدی نژاد و روحانی سئوال میپرسم میزان رضایت شان از احمدی نژاد بیشتر است بالاخص طبقه متوسط و ضعیف جامعه که بیشترین جمعیت کشور را تشکیل می دهند.  نسخه آمریکایی احمدی نژاد  مجید: فکر می کنم ترامپ برای آمریکا مثل احمدی نژاد برای ایران است. ایشان هم مثل احمدی نژاد یک سیاستمدار تندرو هستند و دیوانگی و سیاست های ترامپ ضربه شدیدی به آمریکا و جهان خواهد زد.  قدرت گرفتن تندروها در جهان  مراقبی: دوران قدرت گیری و محبوبیت پوپولیسم در جهان مشاهده می شود. قدرت گیری چپ  گرایان و راست گرایان افراطی و استقلال  طلبان همه و همه حاکی از آغاز عصر تازه  ای حتی کوتاه مدت در پهنه جهان سیاست است.  دونالد ترامپ بیش از آنکه یک سیاست مدار باشد یک بیزینس من و به اصطلاح کاسب موفق بوده است. چنین افرادی حتما توانایی های ویژه در مدیریت اقتصادی خواهند داشت ولی توانایی مدیریت جهانی و سیاسی را نخواهد داشت. اولویت های او پیش از این موفقیت اقتصادی خودش بوده درحالی که اینک باید اولویت های یک جامعه گسترده و بزرگ به نام آمریکا را در نظر بگیرد که با سابقه فعالیت وی منافات دارد.  مخالفت های او با توسعه عدالت اقتصادی، بیمه و ... همه حاکی از نگرش اقتصادی قبلی او دارد. در انتخابات اخیر آمریکا تقریبا وی از همه جناح های سیاسی ترد شد حتی از سوی جمهوری خواهان. او یک پوپولیست است که جنس صحبت هایش با دیگران تفاوت داشته و به اصطلاح عوامانه حرف می زند.  حضور وی در عرصه سیاسی باعث قدرت گرفتن تندروها، محافظه کاران و راستگرایان افراطی در جهان خواهد شد.    صد روز امن برای ایران  میلاد: به نظر من جناب ترامپ بیشتر به سیاست های داخلی متمرکز شده و به دنبال ایجاد یک ثبات نسبی در ایالات متحده می باشد، بنابراین من فکر نمی کنم حداقل تا صد روز آینده اتفاق خاصی در سیاست های خارجی ایالات متحده در  قبال جمهوری اسلامی رخ بدهد.  زیر فشار کشورهای عربی  داوود: ترامپ نگاه دو گانه به ایران خواهد داشت و تحت فشار منافعی کشورهای عربی و .. قرار خواهد گرفت. همچنین او می خواهد نشان دهد که همچنان ایالات متحده امریکا قدرت اول نظامی و اقتصادی جهان است.  ادامه شرایط دوران اوباما  طاها: به نظر من روابط میان ایران و آمریکا در دولت اوباما که نسبت به گذشته کمی نرم تر شده بود با همان روند ادامه پیدا خواهد کرد و وعده های ترامپ برای تغییر یا از بین بردن توافق هسته ای با ایران بیشتر یک رجزخوانی برای جلب اعتماد کنگره آمریکا بود.  برهم زدن برجام بیشتر از اینکه به ایران صدمه بزند به آبروی خود آمریکا لطمه وارد خواهد کرد. بنابراین نگرانی ای از بابت برجام وجود ندارد     لشکرکشی به یمن  علی: ترامپ رییس جمهوری دیوانه خواهد بود که باعث گسترش خشونت و فقر در جهان خواهد شد. ترامپ نیز مانند بوش در صدد لشکر کشی به خاور میانه خواهد بود و احتمالا یمن مقصد بعدی ارتش آمریکاست.  تاثیر ترامپ بر انتخابات ایران   اسماعیل چراغیان: به نظر من نشستن ترامپ بر روی صندلی ریاست جمهوری آمریکا صد در صد بر روی ایران تاثیر خواهد گذاشت. اینکه برخلاف اوباما موضع خصمانه تری در قبال ایران اتخاذ می کند و اینکه وعده پاره کردن برجام رو داده است.  در همین حال ترامپ نفوذ ایران در برخی از نقاط خارومیانه ازجمله عراق، لبنان و سوریه را از ضعف دولت باراک اوباما می داند. همچنین خط و نشان کشیدن برای نیروی  دریایی ایران (سپاه پاسداران) در خلیج فارس در سخنان ترامپ بود.  همه این موارد به قطع و یقین باعث تنش بیشتر در روابط دو کشور و تحریم  بیشتر ایران خواهد شد و به طبع آن تاثیرات آن را بر اقتصاد ایران شاهد خواهیم بود.  همچنین نمی توان نقش انتخاب ترامپ بر انتخابات ریاست جمهوری آینده ایران را نادیده گرفت از این منظر که شکاف عمیق بین دو کشور ایران و آمریکا همیشه تاثیر مستقیم بر روی اقتصاد ایران خواهد گذاشت. کسی در انتخابات ریاست جمهوری آینده ایران موفق تر خواهد بود که بتواند از شکاف بین ایران و آمریکا بکاهد و شعار تغییر عملی شرایط را به مردم بدهد.معاون نخست وزیر ترکیه از تغییر مواضع این کشور در برابر بشار اسد خبر داد. محمد شیمشک در اجلاس داووس در سوئیس گفت گرچه بشار اسد مسئول جنگ و خونریزی در سوریه است، ولی باید مصلحت‌ها را در نظر گرفت.خبرگزاری رویترز از سوئیس و از اجلاس داووس خبر از تغییر موضع دولت ترکیه در قبال بشار اسد می دهد. دولت ترکیه تا کنون همواره دنبال راه حلی بدون بشار اسد، برای بحران سوریه بوده است. اما بر اساس اظهارات محمد شیمشک، معاون نخست وزیر ترکیه، وضعیت تغییری بنیادین کرده و دنبال کردن چنین سیاستی عملی نیست.  ترکیه تا کنون  خواستار رفتن اسد بود و معتقد بود تنها با رفتن اسد امکان استقرار صلح در سوریه فراهم می شود. اما حال در هماهنگی و همراهی با روسیه، ترکیه به یکی از عوامل موثر در مذاکرات صلح آستانه بدل  شده است. مذاکراتی که هفته آینده آغاز خواهد شد.  مصلحت گرایی  سیاسی  محمد شیمشک در جریان اجلاس داووس در مباحث همایش اقتصادی جهان پیرامون وضعیت عراق و سوریه شرکت کرده و گفته است: «آنچه به مواضع ما درباره بشار اسد بر می گردد، ما معتقدیم که مسئولیت رنج و تراژدی مردم سوریه آشکارا برعهده بشار اسد است. ولی ما باید مصلحت گرا باشیم و رویکردی واقع بینانه داشته باشیم.»  بیشتر بخوانید: ایران هم با مخالفان رژیم سوریه مذاکره می کند  معاون نخست وزیر ترکیه گفته است که وضعیت تغییری جدی کرده است و ترکیه نمی تواند بیش از این بر سیاست حل بحران سوریه بدون بشار اسد تاکید کند.  شیمشک گفته است چنین سیاستی «واقع بینانه نیست.»  این در حالی است که سخنگوی رئیس جمهور ترکیه هفته گذشته گفته بود که ترکیه کماکان معتقد است که استقرار سوریه ای واحد و احیای صلح در این کشور با حضور بشار اسد ممکن نیست. اما ترکیه مایل است گام به گام موضوع را دنبال  کند و در این مرحله باید منتظر نتایج مذاکرات آستانه بود.نمایشی به نام مدرک شماره ۲( ) درباره باغ وحش حیوانی از سیاه پوستان به دلیل اعتراض مخالفان و تجمع آنها در محل اجرا لغو شد.سرلشکر قاسم سلیمانی٬ فرمانده نیروی قدس سپاه پاسداران ایران در نامه‌ای از ابراهیم حاتمی‌کیا برای ساخت فیلمی درباره مصطفی چمران تقدیر کرد.شیر شاه (لاین کینگ) که از سال ۱۹۹۷ در تئاترهای معتبر شهرهای مختلف جهان بر روی صحنه است با درآمدی برابر۶ میلیارد و دو میلیون دلار به پرفروش‌ترین نمایش موزیکال در تاریخ تبدیل شده است.نگاهی به کارنامه ادبی سیمین بهبهانی٬ همراه با گفت‌وگوهای اختصاصی رادیویی و تلویزیونی و شعرخوانی با صدای شاعرهیئت انتخاب فیلم‌های ایرانی برای معرفی به آکادمی علوم و هنرهای سینمایی (اسکار) نهایتا از میان ده فیلمی که به مرحله نهایی رسیده بودند، فیلم امروز ساخته رضا میرکریمی را به عنوان نماینده سینمای ایران انتخاب کرد.جشنواره موسیقی زار در روز‌‌های ۱۷ و ۱۸ سپتامبر در شهر استانبول ترکیه با شرکت گروه‌هایی از نوازندگان و خوانندگان جنوب ایران برگزار شد. بهزاد بلور مشاهدات خود را از این جشنواره در گزارشی نوشته است.چند شب پیش، نخستین حضور ابراهیم حاتمی‌کیا در برنامه تلویزیونی هفت جنجال آفرین شد. طبق روال ماه‌های اخیر، او این بار هم به فیلمسازان جشنواره‌ای تاخت، از اقلیت بودن خود در هرمِ لعنتیِ سینما سخن گفت و از آقا مرتضی مرتضی آوینی و جای خالی او یاد کرالی اسمیت٬ هوارد جاکوبسن٬ نیل موخرجی (بریتانیا)٬ جاشوا فریس٬ کارن جوی فاولر (آمریکا) و ریچارد فلاناگان (استرالیا) شش نویسنده ای هستند که برای این جایزه ۵۰ هزار پوندی نامزد شدند.ویل سلف از نویسندگان سرشناس و صريح اللهجه بریتانیا می نویسد که جورج اورول یک شخصيت متوسط و نه چندان برجسته بود و نظرات او در مورد اهمیت نگارش به زبانی ساده کاملا نادرست است.کمیته انتخاب فیلم ایرانی برای معرفی به آکادمی علوم و هنرهای سینمایی اسکار ده فیلم ایرانی را انتخاب کرده است و از میان آنها یک فیلم برای معرفی به اسکار معرفی خواهد شد.بن‌هور یکی از موفقترین فیلم‌های حماسی تاریخ سینما به کارگردانی ویلیام وایلر، محصول سال ۱۹۵۹ پس از گذشت بیش از نیم قرن در هالیوود بازسازی می‌شود.در پی جلوگیری از اکران فیلم شیفتگی به کارگردانی علی زمانی عصمتی که مجوز ساخت گرفته بود٬ عباس نادری دبیر شورای پروانه نمایش فیلم‌های سینمایی گفت که این فیلم به دلیل موهای تراشیده بازیگر زن‌ خود مجوز اکران نخواهد گرفت.ب. د. فیل جایگزین دومین جشنواره بزرگ کتاب‌های مصور اروپا در شهر لوزان سوئیس برگزار شد. این جشنواره دهمین سال تولد خود را از یازدهم تا چهاردهم سپتامبر با آثاری از نویسنده‌های شناخته شده کتابهای مصور دنیا جشن گرفت.الی اسمیت٬ هوارد جاکوبسن٬ نیل موخرجی (بریتانیا)٬ جاشوا فریس٬ کارن جوی فاولر (آمریکا) و ریچارد فلاناگان (استرالیا) شش نویسنده ای هستند که برای این جایزه ۵۰ هزار پوندی نامزد شدند.زیگرید لطفی، مترجم آثار ادبیات معاصر فارسی به زبان آلمانی در نهم شهریورماه  در تهران درگذشت. خانم زیگرید لطفی، زاده آلمان و دارای درجه دکترا در رشته زبان و ادبیات از دانشگاه گوتینگن آلمان بود.فریبرز رئیس‌دانا، از اعضای کانون نویسندگان ایران، از تشکیل مجمع عمومی این کانون پس از دوازده سال ممانعت نیروهای امنیتی خبر داد و گفت که در نشست اعضای این کانون در تهران در روز جمعه هفتم شهریور، اعضای جدید هیئت دبیران آن انتخاب شدند.استفاده نامناسب از پرچم مکزیک در یکی از اجراهای مایلی سایرس، خواننده جنجالی آمریکایی باعث شده است که شکایتی رسمی علیه او تنظیم شود. تحقیقات درباره آنچه اتفاق افتاده، در جریان است.مدیر کل دفتر موسیقی وزارت ارشاد ایران از بابت ممانعت از ورود حسین علیزاده و گروهش به هواپیما به دلیل حمل ساز عذرخواهی کرده و گفته که این وظیفه مدیران ارشد ایران ایر و کارمندان آن پرواز است که عذرخواهی کنند.دوسالانه معماری ونیز حلقه ششم از دوسالانه های ونیز است که در کنار دوسالانه های هنر، سینما(که بر خلاف اسم اش هر سال برگزار می شود)، رقص، تئاتر و موسیقی، این شهر بی نظیر را با بیش از پیش با هنر عجین می کند.نمایشگاه کاغذبریده‌ها مجموعه‌ای از آثار هنری ماتیس، هنرمند فرانسوی قرن بیستم در گالری تیت مدرن در لندن به عنوان موفق‌ترین نمایشگاه این گالری شناخته شد.در سی‌وهشتمین اجلاس کمیته میراث جهانی یونسکو که در شهر دوحه قطر برگزار می شود، شهر سوخته در فهرست میراث جهانی یونسکو به ثبت رسید.هوشنگ سیحون، معمار، طراح، نقاش و مجسمه ساز ایرانی و رئیس پیشین دانشکده هنرهای زیبای دانشگاه تهران درگذشت.جشنواره ادینبورگ زیر سایه رفراندومی که ماه بعد تکلیف استقلال اسکاتلند را روشن می کند، پایان گرفت. این مطلب نگاهی به چند اثر برگزیده.دقیقا نیم قرن از اولین اجرای ویولن زن روی بام می گذرد که یکی از موفق ترین نمایش های موزیکال تا به امروز است.موزه سکلر و فرئیر در واشنگتن با برگزاری نمایشگاهی از آثار خوشنویسی نستعلیق ۴ استاد برجسته ایرانی، مربوط به قرن های ۱۴ تا ۱۶ میلادی، تاریخچه پیدایش این هنر ایرانی را به نمایش گذاشته است.همزمان با تولد ایمی واین هاوس، خواننده انگلیسی، از مجسمه ای از او در شمال لندن پرده برداری شده است. ایمی واین هاوس حدود سه سال پیش و پس از سالها تلاش ناموفق برای ترک مواد مخدر و الکل در خانه اش در محله کمدن در شمال غرب لندن درگذشت.این برنامه را که آمیزه‌ای است از تازه‌ترین ترانه‌های تاجیکستان و افغانستان، داریوش رجبیان تهیه کرده است.جشنواره بین‌المللی فیلم تورنتو فردا تمام می‌شود. امسال در این جشنواره چند فیلم با موضوع ایران هم به نمایش درآمده‌اند. بهمن کلباسی که به این جشنواره رفته است، از یکی از خبرسازترینِ این فیلم‌ها گزارش می‌دهد.داریوش آشوریشصت و هفتمین جشنواره فیلم کن شامگاه ۲۴ مه با اهدای نخل طلا به فیلم خواب زمستانی، ساخته نوری بیلگه جیلان، سینماگر سینمای ترکیه به کار خود پایان داد.محمدرضا لطفی، استاد موسیقی و نوازنده ایرانی،‌ روز ۱۲ اردیبهشت ۹۳ در تهران درگذشت. این صفحه مجموعه مطالبی است که در بی بی سی فارسی درباره این هنرمند ایرانی منتشر شده است.گابریل گارسیا مارکز نویسنده کلمبیایی و برنده جایزه نوبل درگذشتهشتاد و ششمین دوره مراسم اسکار یکشنبه، دوم مارس در لس آنجلس برگزار شد. همه آنچه باید درباره نامزدها و برندگان اسکار ۲۰۱۴ بدانیممروری بر وضعیت ادبیات، سینما، موسیقی، تئاتر و هنرهای تجسمی در هشت سال ریاست جمهوری محمود احمدی نژادیادداشت هایی در معرفی و نقد آثار شاهرخ مسکوب در هفتمین سالمرگ او.مطالبی پیرامون اندیشه های احمد کسروی و چگونگی قتل وی توسط فداییان اسلام.در این صفحه مطالبی درباره زبان فارسی در ایران، افغانستان، تاجیکستان و سایر مناطق فارسی زبان می خوانید.دیوان کامل استاد مصلح الدّین زشکی خراسانی در شش دفتر به فرمت پی دی اف و قابل دانلود.او دختری بود لاغر و نحیف و سبزه به نام سوفیا ویلانی شوکولونه که روز بیستم سپتامبر ۱۹۳۴ از رابطه‌ای نامشروع در رم به دنیا آمد و در شهر کوچک پوتسولی نزدیک ناپل بزرگ شد.پنج سال از مرگ پرویز مشکاتیان گذشته است (۲۹ شهریور ۱۳۸۸)، اما خاطره آثار او در اذهان ایرانیان همانند فولادی که هر روز صیقل می‌خورد و جلا و جلوه‌ای تازه‌تر می‌یابد،بیشتر ماندگار می‌شود.درخزان سال ۱۳۷۳ خورشیدی و در اوج جنگ داخلی افغانستان، عبدالقهارعاصی از شاعران پرآوازه این کشور در کابل پایتخت کشته شد. مطالبی که در این صفحه گرد آورده شده اند، نگاهی بر زندگی عاصی و شعر اوست و اینکه حالا شعر افغانستان در چه وضعی قرار دارد.تایمز هند، یکی از معتبرترین روزنامه های چاپ این کشور، پس از چاپ یک عکس و توئیت در مورد خط سینه دیپیکا پادوکونه یکی از ستاره‌های سینمای هند به شدت مورد انتقاد قرار گرفته است.جمهوری دمکراتیک کنگو با وجودی‌که به خاطر سالها جنگ و فقر ویران شده ولی صاحب اولین ارکستر سمفونیکی است که تمام اعضای آن سیاهپوستان بومی هستند.این نمایشگاه که تا ۱۷ سپتامبر (۲۶ شهریور) ادامه خواهد داشت، بخشی از مجموعه نمایشگاه‌هایی است که با نام بازگشت از خط مقدم: هنر، خاطره و پیامدهای جنگ امسال و به مناسبت هفتاد و پنجمین سالگرد آغاز جنگ جهانی دوم در این شهر برگزار خواهد شد.مشکاتیان در سال های بحران هیچ گاه امید خود را به آینده از دست نداد. در اثر پایداری های او و همتایانش موسیقی ایران نه تنها به مسیر اصلی خود بازگشت که فرصتی نیز برای نوآوری به دست آورد.اولین پادشاه ایران، روایت داستان نخست شاهنامه، اثر جاویدان ابوالقاسم فردوسی، عنوان نمایشی به کارگردانی وحدت یگانه بود که در روزهای ششم و هفتم سپتامبر در گالری هنری تاچ در شهر بوستون آمریکا به صحنه رفت.مجله فرهنگی هنری تماشا هر پنجشنبه از شبکه فارسی بی‌بی‌سی پخش می شود. این برنامه شامل گزارش های مختلف از اتفاقات فرهنگی، هنری ایران و جهان است.برنامه بلور بنفش به معرفی هنرمندان دنیای موسیقی و اجراهای زنده آنها اختصاص دارد. در این مجموعه برنامه‌ها در گفتگو با هنرمندان با موسیقی و فرهنگ مردم آشنا می‌شویم و سبک‌های مختلف موسیقی را معرفی می‌کنیم.این هفته در آپارات فیلم و عنکبوت آمد ساخته مازیار بهاری به نمایش در می‌آید.آلبوم عکس: روزهای اول جشنواره فیلم ونیزگروه راک کیوسک، چند روز پس از انتشار هفتمین آلبومش با عنوان زنگ بزن آژانس تور این آلبوم را از لندن شروع کرد. این کنسرت شامگاه ۱۵ اوت در سالن کارگو، محله شوردیچ، از شلوغترین و زنده ترین محله های مرکز لندن برگزار شد.رابین ویلیامز، یکی از موفق ترین هنرپیشگان و کمدین های آمریکایی در ۶۳ سالگی درگذشت.در روزهای بحران غزه، چهره های سرشناس دنیای هنر در رسانه ها و حساب های شخصی خود در شبکه های اجتماعی به اظهار نظر پرداخته اند. این مجموعه نگاهی است به اظهار نظر چهره های مشهور دنیای سینما، موسیقی و رسانه درباره اختلاف میان اسرائیل و فلسطین و بحران غزه.کارگران شرکت کاشی و سرامیک گیلانا در اعتراض به عدم دریافت بیش از یک سال حقوق معوقه خود برای نهمین روز متوالی با تجمع در محوطه کارخانه دست به اعتصاب زده‌اند.سهام شرکت چینی علی‌بابا در اولین روز عرضه در بورس نیویورک به طور چشمگیری بالاتر از قیمت پایه‌ به فروش رسید. علی‌بابا، که خدمات خرید و فروش اینترنتی ارائه می‌دهد، دیروز ۶۸دلار قیمت‌گذاری شده بود اما امروز هر سهم به بهای ۹۱ دلار فروخته شد.مرکز آمار ایران گزارش داده که در شش ماه دوم سال گذشته در حالی که قیمت خرید و فروش واحدهای مسکونی بیشتر از ۱۵ درصد افزایش پیدا کرده متوسط اجاره بهار نیز ۱۴.۲ درصد رشد داشته است.دادگاه اتحادیه اروپا حکم داده است که تصمیم سال ۲۰۱۲ شورای اروپا برای تحریم و مسدود کردن دارایی‌های بانک مرکزی ایران باید لغو شود. این حکم قابل تجدیدنظرخواهی است.در چهار ماه اول سال جاری ۱۹۰ مورد مرگ ناشی از حوادث کار در استان تهران ثبت شده و تهران مرگبارترین استان ایران برای کارگران بوده است. تعداد کارگران کشته‌شده در این دوره  ۴۹.۶درصد از مدت مشابه سال قبل بیشتر است.تازه‌ترین گزارش بانک مرکزی ایران از وضعیت اقتصادی سال گذشته نشان می دهد که رشد اقتصادی ایران در سال گذشته منفی ۱.۹ درصد بوده و تورم نیز در مقایسه با سال ۱۳۹۱ به ۳۴.۷ درصد رسیده بود.هشت سال بعد از شروع طرح سهام عدالت، علی اشرف عبدالله پوری حسینی رئیس سازمان خصوصی سازی می گوید که برگه هایی در دست مردم است برگه ثبت نام و فاقد ارزش است. بیشتر از ۴۴ هزار میلیارد تومان از سهام شرکت های دولتی به این طرح سهام عدالت اختصاص پیدا کرده است.بازار بورس تهران امروز شنبه پانزدهم شهریور با کاهشی حدود ۲۹۹ واحد به ۷۱ هزار و ۸۲۲ واحد رسید. در هشت روز اخیر بازار بورس بیش از یک هزار و ۴۰۰ واحد افت کرده است که یک پنجم از افت بازار سرمایه در پنج ماه و نیم گذشته است.نمودارهایی که وضعیت اسکاتلند را از جنبه های اقتصادی و بهداشت و درمان نشان می دهد.احمد میدری، معاون وزیر کار ایران، می‌گوید که اکثریت عمده کارگران ایرانی که در حوادث ناشی از کار جان خود را از دست می‌دهند بیمه نیستند، به گفته او بر اساس آمار تنها ۱۰درصد از فوت‌شدگان حوادث کاری سال قبل زیر پوشش بیمه تامین اجتماعی قرار داشتند.کسی نمی تواند ثروتمندان آلمان را به خودنمایی و به رخ کشیدن ثروتشان متهم کند.بیژن نامدار زنگنه وزیر نفت ایران گفته که نوک حمله تحریم ها به سمت صنعت نفت است و کشورهای غربی و آمریکا خواسته اند با تحریم صنعت نفت، کشور را دچار مشکل کنند اما همچنان به سمت هدفهایمان پیش می‌رویم.گمرک ایران گزارش داده که در پنج ماه اول سال تا پایان مرداد، ۴۳ هزار و ۹۸۶ دستگاه خودرو خارجی وارد ایران شده است که نسبت به دوره مشابه سال قبل حدود دو و نیم برابر شده است.مجمع جهانی اقتصاد می گوید انتظار دارد در پی  دو سال دشوار اقتصاد ایران امسال به ثبات برسد. این نهاد به ایران توصیه کرده است با اصلاح نهادهای دولتی، میزان بهره وری از بازارهای مالی و بازار کار را افزایش دهد.شبکه‌ای از فساد، معاملات مشکوک بر سر منابع طبیعی، پولشویی، شرکت‌های صوری و فرار مالی، باعث می‌شود که سالانه دست‌کم یک تریلیون دلار از کشورهای در حال توسعه خارجی شود.ولی الله سیف رئیس کل بانک مرکزی ایران در نشست استانداران کشور گفته است حدود ۲۵ درصد از فعالیت های پولی خارج از نظارت بانک مرکزی انجام می‌شود و استانداران باید با موسسات مالی و اعتباری غیر مجاز برخورد کنند.علی طیب نیا وزیر اقتصاد ایران گفته که بنابر آمارهای اولیه، بعد از دو سال رشد منفی اقتصادی همراه با تورم بالا، رشد اقتصادی کشور در سه ماهه اول سال مثبت شده است و امیدواریم تا انتهای سال این روند صعودی به صورت فصل به فصل ادامه یابد.به گزارش رسانه‌های محلی یزد در مرکز ایران، امام جمعه بافق در اعتراض به بازداشت کارگران معدن آهن مراسم نماز جمعه را با تاخیر برگزار کرده و گفته قصد نداشته در مراسم حاضر شود.یک سال پس از تصویب افزایش حداقل سرمایه صرافی‌ها در ایران، بانک مرکزی در واکنش به اعتراض صرافی‌ها، سرمایه مورد نیاز برای تمدید فعالیت آنها را از ۲۰ میلیارد تومان، به چهار میلیارد تومان کاهش داده است.مصطفی پورمحمدی وزیر دادگستری ایران، بدهی بابک زنجانی را هشت هزار و ۶۰۰ میلیارد تومان عنوان کرده و گفته که کمتر از یک سوم این پول در داخل است و مابقی پول مشخص نیست در کجاست.در حالی که اغلب کشورهای نفت‌خیز دنیا درآمدهای حاصل از فروش نفت خام خود را صرف هزینه‌های جاری می‌کنند، نروژ مشغول پس‌انداز پول حاصل از فروش نفت خام و گاز در یک صندوق مستقل است.بانک مرکزی ایران گزارش داده که نرخ تورم در مردادماه امسال به ۲۳.۲ درصد رسیده است که نسبت به یک سال گذشته بیش از ۱۵ درصد کاهش نشان می دهد. نرخ تورم در مرداد سال گذشته ۳۹ درصد بوده است.کنفرانس رونمایی از قراردادهای جدید نفتی ایران که قرار بود سوم نوامبر (۱۲آبان) در لندن برگزار شود، به تعویق افتاده است. به گفته مقام های ایرانی قرار است این کنفرانس اواخر سال جاری خورشیدی برگزار شود.ایلنا می‌گوید که پنج کارگر اعتصابی در معدن بافق یزد بازداشت شده‌اند. محمدحسن تشکری، رئیس شورای شهر بافق نیز یکی از این بازداشت‌شدگان است.براساس گزارش‌ها، اعتصاب کارگران معدن سنگ‌آهن بافق ادامه داشته است، ولی ماموران یگان ویژه نیروی انتظامی محوطه معدن را ترک کرده و در جایی خارج از آن مستقر شده‌اند.خبرگزاری جمهوری اسلامی ایران گزارش داده دلیل قطع آب اصفهان سقوط یک تانکر حامل سوخت در زاینده‌رود و آلوده شدن یکی از مهم‌ترین تصفیه‌خانه‌های این شهر به گازوئیل بوده است.احمد اصغری مهرآبادی، معاون وزیر راه و شهرسازی ایران می‌گوید که از مجموع واحدهای مسکن مهر، ۶۶۰ هزار واحد فاقد شبکه آب، ۶۷۵ هزار واحد فاقد شبکه برق و ۷۱۶ هزار واحد فاقد شبکه گاز و سیستم دفع فاضلاب هستند.براساس گزارش‌ها از ایران، ماموران یگان ویژه پلیس از عصر روز چهارشنبه، ۲۹ مرداد، در معدن سنگ‌آهن بافق مستقر شده‌اند. تحصن کارگران معدن دلیل استقرار این نیروها اعلام شده است.مقام های ایالتی نیویورک بانک بریتانیایی استاندارد چارترد را به سبب مخفی کردن معاملات با ایران محکوم به پرداخت ۳۰۰ میلیون دلار جریمه محکوم کرده است.محمدعلی ایلخانی، مدیرعامل شرکت فرودگاه های ایران گفته است که با تصویب شورای عالی امنیت ملی، قرار است مناطق پرواز ممنوع ایران به طور چشمگیری کاهش پیدا کند.بحران منطقه یورو: واقعیت تلخ اقتصادیدولت حسن روحانی لایحه ای یک فوریتی برای خروج از رکود اقتصادی به مجلس داده و از نمایندگان خواسته که این لایحه را زودتر تصویب کنند. اقتصاد ایران از دو سال پیش با رکود شدید روبه روست.شهردار تهران می‌گوید به دلیل آلودگی هوا و آلودگی صوتی فرودگاه مهرآباد باید زودتر از پایتخت برود اما سرپرست شرکت‌ فرودگاه‌های کشور ایران گفته تا ۱۰ سال امکان جابه‌جایی وجود ندارد.براساس اعلام معاون خدمات شهری شهرداری تهران، اتباع افغانستان تنها در بخش رفت‌وروب و نظافت شهر به کار گرفته می‌شوند. او گفته است که ایرانیان کمی در این بخش خواستار کار هستند و شهرداری به ناچار از نیروهای افغان استفاده می‌کند.حمید چیت‌چیان، وزیر نیروی ایران گفته که این وزارتخانه ۸۵۰ طرح در دست اجرا دارد و برای تمام کردن این طرح ها به ۱۵۰ میلیارد دلار اعتبار نیاز دارد و بیش از ۳۵ سال طول می کشد تا این طرح‌ها تمام شود.بانک مرکزی ایران گزارش داده که رشد اقتصادی ایران در سال گذشته خورشیدی به منفی ۱.۹ درصد رسیده است. رشد اقتصادی ایران در سال پیش از آن یعنی سال ۱۳۹۱ بنابر آمار این بانک منفی ۶.۸ درصد بوده است.دو اقتصاد بزرگ حوزه یورو، یعنی آلمان و فرانسه، در سه ماهه دوم سال جاری میلادی عملکرد مطلوبی نداشته‌اند. تولید ناخالص داخلی آلمان در سه ماهه منتهی به پایان ژوئن  ٠.٢درصد رشد منفی داشته است. رشد اقتصاد فرانسه هم صفر بوده است.محمد علی نجفی، دبیر ستاد اقتصادی دولت ایران ابراز امیدواری کرده که با اجرای برنامه اقتصادی که دولت تهیه کرده اقتصاد ایران در یک سال و نیم آینده از رکود خارج شود و رشد اقتصادی که اکنون منفی دو درصد است به حدود چهار درصد برسد.برنامه‌ریزان نفتی ایران گفته‌اند که همزمان با آغاز فصل سرما، دست‌کم چهار پروژه از طرح توسعه میدان گازی پارس جنوبی به بهره‌برداری خواهد رسید، وعده‌ای که در چند سال اخیر بارها تکرار شده، ولی به مرحله اجرایی نرسیده است.تازه‌ترین آمارها در ایتالیا نشان می‌دهد که اقتصاد این کشور یک بار دیگر وارد دوره رکودی شده است. از آنجا که نرخ رشد اقتصاد ایتالیا در دو دوره سه ماهه پی در پی منفی بوده، این کشور رسما در وضعیت رکودی قرار دارد.پروژه مسکن مهر که عملاً کار کارشناسی چندانی روی آن صورت نگرفته بود، به شکلی از پروژه شکست خورده شهرهای ارواح چین تبعیت می‌کند. مشکل مسکن فقط با سقفی بالای سر حل نمی‌شود، بلکه در کنار آن باید اشتغال، حمل و نقل، امنیت و امکان سرمایه‌گذاری هم فراهم شود.محمدرضا خوشنویسان معاون بازرگانی شرکت هواپیمایی جمهوری اسلامی ایران (هما)، مذاکره با چند شرکت بزرگ از جمله بوئینگ و ایرباس برای تهیه قطعات یدکی مورد نیاز هواپیماهای ایرانی را مثبت و امیدوارکننده خواند.مرکز آمار ایران رشد اقتصادی در سال گذشته خورشیدی را منفی ۲.۲ درصد اعلام کرده است. بخش صنعت با رشد منفی ۴.۵ درصد بدترین وضعیت را در میان بخش های دیگر دارد.محسن قمصری، مدیر امور بین الملل شرکت ملی نفت ایران گفته که شش کشتی به ظرفیت ۱۲ میلیون بشکه در اختیار بابک زنجانی بود که وزارت نفت آنها را در اختیار گرفته است.علی طیب نیا وزیر اقتصاد ایران گفته است که ۱۰ میلیون نفر از افراد پردرآمد شناسایی شده‌اند و بزودی و تدریجی از فهرست یارانه بگیران حذف می‌شوند. این دومین تلاش دولت برای کاستن از تعداد دریافت‌کنندگان یارانه‌های نقدی است.دادگاه حقوق بشر اروپا رای داده است که دولت روسیه باید به سهامداران شرکت نفتی یوکوس متعلق مخائیل خودرووسکی، از مخالفان ولادیمیر پوتین، رئیس جمهوری آن کشور، غرامت پرداخت کند. دولت روسیه این شرکت را ده سال پیش منحل کرد.دولت حسن روحانی برای خروج از رکود اقتصادی، برنامه اقتصادی امسال و سال آینده را منتشر کرده و از کارشناسان اقتصادی خواسته تا پیشنهادات خود را برای اصلاح این برنامه ارائه دهند.علی طیب‌نیا، وزیر اقتصاد ایران، گفته است که حجم بدهی‌های دولت ایران به ۲۵۰ هزار میلیارد تومان می‌رسد. به این ترتیب دولت ایران چیزی بیش از یک سوم تولید ناخالص داخلی کشور بدهکار است.با شکست تلاش مقامات آرژانتینی برای توافق با تعدادی دارندگان آمریکایی اوراق قرضه دولتی  بر سر بازپرداخت اصل اوراق، این کشور برای بار دوم طی دوازده سال گذشته در پرداخت بدهی خارجی خود نکول کرد در حالیکه به جلب اعتماد بازارهای مالی خارجی نیاز دارد.تازه ترین ارقام وزارت بازرگانی آمریکا نشان می دهد که اقتصاد این کشور در دوره ماه های آوریل تا ژوئن به میزان سالانه ۴ درصد رشد کرده است.دارندگان آمریکایی اوراق قرضه دولت آرژانتین برای وادار کردن دولت آمریکا به موضعگیری به نفع خود در یک دعوای حقوقی، به تلاش تبلیغاتی گسترده‌ای دست زده و بخصوص روابط دوستانه و توسعه ارتباط تجاری آرژانتین با ایران را مورد تاکید قرار داده‌اند.محمدرضا نعمت زاده وزیر صنعت، معدن و تجارت رشد اقتصادی ایران در تیرماه سال جاری را منفی ۲.۲ درصد اعلام کرده و گفته است که در حال حاضر ۵۰ درصد از واحدهای صنعتی کشور متوقف شده یا با رکود مواجه است.روابط عمومی وزارت کار درباره نامه‌ معاون این وزارتخانه که درباره تفکیک جنسیتی به شهرداری تهران نوشته شده بود، توضیح داده است: نامه مذکور نفیا و اثباتا اشاره ای به تفکیک جنسیتی نداشته است.شرکت خودروسازی رنو اعلام کرده است که سود عملیاتی اش که در سال ۲۰۱۳ و در پی توقف فعالیت این شرکت در ایران به شدت افت کرده بود، در نیمه اول سال ۲۰۱۴ میلادی ۲۵ درصد رشد کرده است. ارزش سهام رنو هم در این فاصله بیست برابر شده است.منطقه لوس‌مونِگروس در ایالت آراگون، در شمال شرقی اسپانیا مثل یک بیابان چنان بی آب و علف است که در دهه ۱۹۶۰ میلادی بعنوان زمینه‌ فیلم‌های وسترن‌اسپاگتی انتخاب می‌شد.دفنه ارتان تویسوزاوغلو یک زن رستوران‌دار در ترکیه می گوید راز موفقیت او در کشوری که مردان اقتصاد و فضای کسب و کار را در احاطه خود دارند، یک نکته ساده است.در حالی که بانک مرکزی ایران تعلیق ۶۶ میلیارد دلار فاینانس از چین را رد کرده، رئیس کمیسیون اقتصادی مجلس می‌گوید که فاینانس چین قطع شده است، اما مذاکرات برای رسیدن به توافق ادامه دارد.وزارت نفت ایران گزارش داده که در دوره هشت ساله ریاست جمهوری محمود احمدی نژاد یک هزار و ۷۵۰ میلیارد تومان از منابع این وزارتخانه در سفرهای استانی دولت در اختیار وزارتخانه ها و نهادهای دیگر دولتی قرار گرفته است.عزت‌الله یوسفیان ملا، عضو ستاد مبارزه با مفاسد اقتصادی در ایران می‌گوید کل نقدینگی در ایران ۴۰۰ هزار میلیارد تومان است که حدود صدهزار میلیارد تومان آن در قالب تسهیلات به عنوان‌های مختلف در اختیار ۶۰۰ نفر قرار داده شده است.رشد ٠.٨ درصدی اقتصاد بریتانیا در سه ماهه دوم سال ٢٠١۴ بازگشت سطح تولید به دوران پیش از آغاز بحران اقتصادی را به دنبال داشته است. به این ترتیب حجم تولید ناخالص داخلی بریتانیا به ٠.٢ درصد بالاتر از میزان تولید ناخالص داخلی در سال ٢٠٠٨ رسیده است.مدیر امور بین‌الملل شرکت ملی نفت ایران گفته است که توافق اخیر ایران و ۱+۵ برای تمدید مهلت مذاکرات هسته‌ای مانع کاهش دوباره فروش نفت خام ایران شده است، ولی محدودیت‌های بین‌المللی از جمله مشکل بیمه نفتکش‌های ایران همچنان به قوت خود باقیست.گزارش گمرک ایران نشان می‌دهد که واردات کالا در بهار امسال نسبت به بهار سال گذشته ۳۵ درصد افزایش پیدا کرده و از ۹ میلیارد و ۱۳۳ میلیون دلار به ۱۲ میلیارد و ۳۸۶ میلیون دلار رسیده است.شرکت هواپیماسازی بوئینگ بر سر تامین قطعات هواپیما و ارائه خدمات مربوط به ایمنی پرواز با ایران‌ایر، شرکت هواپیمایی دولتی ایران، به توافق رسیده است. در صورت نهایی شدن قرارداد، این دو شرکت هواپیمایی برای اولین‌بار در بیش از سه دهه با هم وارد تجارت می‌شوند.مصطفی پورمحمدی، وزیر دادگستری ایران گفته است: مبنایی با عنوان تفکیک جنسیتی نداریم بلکه این مسئله باعث افزایش راندمان کاری می‌شود. این هم اقدام با ارزش‌ها و سنت‌های ما و هم با منطق اقتصادی سازگار است و باید از این استقبال کنیم.مرکز آمار ایران ایران گزارش داده که نرخ بیکاری در بهار امسال در ایران ۱۰.۷ درصد بوده است و دو میلیون و ۵۳۰ هزار نفر بیکار بوده اند.ماتئو آچیلی، دانشجوی مدیریت و اقتصاد می گوید: گاهی اوقات فراموش می کنم که ۲۲ ساله هستم. او سعی دارد با شرکت‌هایی مثل گوگل و مایکروسافت وارد نوعی همکاری شده و به برخی از شرکتهای صاحب شبکه های تلفن های موبایل مثل وودافون و اریکسون خدمات ارائه دهد.مدیرعامل پیشین شرکت ملی نفتکش ایران گفته است که انتصاب فردی نزدیک به رئیس جمهوری ایران به عنوان مدیرعامل آن شرکت در دولت محمود احمدی‌نژاد و اصرار مدیر عامل بر ارتباطش با دولت، زمینه ساز تحریم شرکت ملی نفتکش ایران شده بود.مرکز آمار ایران گزارش داده که تعداد واحدهای مسکونی در پروانه های صادر شده در زمستان گذشته در شهر تهران بیشتر از ۲۶ درصد نسبت به زمستان سال ۹۱ کاهش پیدا کرده است و از ۳۷ هزار و ۱۷۶ واحد به ۲۷ هزارو ۳۷۲ واحد رسیده است.با گذشت نزدیک به یک سال از آغاز به کار دولت یازدهم در ایران، انتقادها از عملکرد وزیران نفت محمود احمدی‌نژاد، رئیس‌جمهوری پیشین آن کشور شدت گرفته است.شرکت مایکروسافت در اقدامی بی‌سابقه در تاریخ ۳۹ ساله خود قصد دارد ۱۸ هزار نفر از کارکنانش را از کار برکنار کند. بیشترین میزان این کاهش هزینه به بخش نوکیا مربوط می‌شود که مایکروسافت آن را تنها در ماه آوریل سال جاری خریداری کرد.در شرایطی که مذاکرات فشرده ایران با گروه پنج بعلاوه یک (آمریکا، روسیه، چین، بریتانیا، فرانسه و آلمان) برای توافق بر سر پرونده هسته‌ای ادامه دارد، دولت ایران می‌گوید که برای گذر از رکود اقتصادی لایحه ای به مجلس ارائه خواهد کرد.ولی الله سیف رئیس کل بانک مرکزی ایران بدهی بابک زنجانی به وزارت نفت ایران را دو میلیارد و ۶۰۰ میلیون دلار اعلام کرده و گفته است که به جای منابع وزارت نفت که در اختیار آقای زنجانی بود، اموال وی به حساب وزارت نفت منتقل می‌شود.یکی از اهداف بانک تازه  که تشکیل آن مدتی مورد بحث بود  افزایش میزان وام ارائه شده به کشورهای درحال توسعه برای پروژه های تاسیسات زیربنایی است.خبرگزاری ایلنا به نقل از یکی از مسئولان شرکت سپاسد، پیمانکار پروژه ساخت خط ۷ متروی تهران، گفته است که به دنبال کشته شدن دو کارگر، این پروژه فعلا متوقف می‌شود.روزن پلونلیف رییس جمهور بلغارستان در واکنش به دو مورد حملات تبلیغاتی اخیر و شایعه پراکنی گسترده در مورد دو بانک مهم این کشور گفت: در سیستم بانکی کشور هیچ بحرانی وجود ندارد. مشکل، بحران اعتماد و حملات تبهکارانه است.دولت جدید هند نخستین لایحه بودجه سالانه را تحت عنوان بودجه رشد، با هدف کاهش کسری بودجه در عین افزایش فرصت های اشتغال ارائه کرده است.علی ربیعی وزیر تعاون، کار و رفاه اجتماعی از شروع برنامه حمایتیامنیت غذایی خبر داده که در قالب آن، برخی مواد غذایی بین هفت میلیون و پانصدهزار نفر از افراد تحت پوشش کمیته امداد و بهزیستی توزیع می‌شود.مرکز آمار ایران نرخ تورم روستایی در این کشور را در خرداد ماه گذشته نسبت به خرداد سال قبل را ۲۸.۳ درصد اعلام کرده است که کمترین میزان در سه سال گذشته است.پلیس فرانسه یک شبکه مبادله پول دیجیتال (بیت‌کوین) را از بین برده و ۳۸۸ واحد پول مجازی (معادل نزدیک به ۲۷۳ هزار دلار) را ضبط کرده است. یک نفر در شهر کن و یک نفر نیز در شهر نیس در این رابطه بازداشت شده‌اند.با تصمیم دولت ایران قیمت پایه محصولات پتروشیمی در ایران از این هفته با نرخ ارز آزاد محاسبه می‌شود. خریداران محصولات پتروشیمی از این تصمیم راضی نیستند.نزدیک به ۴۰ درصد کل مواد غذایی تولید شده در آمریکا، مصرف نمی شود. در اروپا هر سال ۱۰۰میلیون تن مواد غذایی بیرون ریخته می شود و این اسراف در حالی است که در دنیا حدود یک میلیارد نفر از گرسنگی رنج می برند.زمان حسینی، مدیرعامل برق منطقه‌ای تهران، گفته است که برخی نهادهای نظامی و همچنین متروی تهران هزینه برق مصرفی خودشان را نمی‌پردازند و شرکت برق تهران ۱۰۰ میلیارد تومان از آنها طلبکار است.مرکز آمار ایران با انتشار گزارشی با عنوان ایران در آیینه آمار ۱۳۹۱ وضعیت این را در بخش های مختلف اقتصادی، اجتماعی، فرهنگی، قضایی و بهداشتی ارائه کرده است.بانک فرانسوی ب‌.ان‌.پ پاریبا با پرداخت حدود ۹ میلیارد دلار جریمه به دولت آمریکا به دلیل نقض تحریم های این کشور علیه ایران، سودان و کوبا موافقت کرده است. این بیشترین جریمه‌ای است که آمریکا به دلیل نقض تحریم‌ها علیه یک موسسه اعمال کرده است.بانک تسویه حساب های بین المللی می گوید نرخ سود بانکی در بازارهای مالی جهان بیش از حد پایین است و درباره ایجاد حس کاذب امنیت در میان دولت ها و بازارها هشدار داده است.فعالیت‌های بورس تهران در اولین روز هفته با افت شدید قیمت‌ها آغاز شد و شاخص آن روندی نزولی داشت. از ارزش بازار بورس از اواخر سال گذشته تاکنون به تدریج کم شده است و بیشتر حاضران در بازار به دنبال فروش سهام هستند.مدیر امور بین‌الملل شرکت ملی نفت ایران گفته است که تحریم‌های بین‌المللی علیه صنعت نفت آن کشور همچنان به قوت خود باقیست و توافقنامه ژنو تاثیری در کمتر شدن محدودیت‌های آن صنعت نداشته است.بانک مرکزی ایران اعلام کرده است که ۵۵۰ میلیون دلار از بدهی‌های هند به ایران را در قالب قسط ششم مطالبات نفتی بین‌المللی دریافت کرده است.صف‌های طولانی در منطقه تجاری و مالی لندن، بانک‌هایی که با عجله از دولت پول می‌گرفتند و تقلای مردم برای گرفتن طلا. آیا شما را یاد سپتامبر و اکتبر سال ۲۰۰۸ نمی‌اندازد؟رئیس سازمان هواپیمایی ایران از دریافت اولین محموله وارداتی قطعات هواپیما خبر داده و گفته تعدادی از موتورهای هواپیماها هم برای انجام تعمیرات به خارج از ایران فرستاده شده‌ است.براساس گزارش‌های منتشر شده، دولت چین برای توسعه مراکز گردشگری که به دوران جنگ علیه ژاپن و انقلاب چین مربوط می شوند بودجه فراوانی اختصاص داده است.با کاهش شدید هزینه‌های تولید انرژی در پی توسعه منابع نفت و گاز شیل، بقیه کشورهای جهان با حسرت به این کشور نگاه می‌کنند.حسین آذین، نماینده رفسنجان و انار در مجلس ایران، به ایلنا گفته است که ٢٨ نفر از کارگران پالایشگاه مجتمع مس سرچشمه رفسنجان با گاز آرسنیک مسموم شده‌اند. وضعیت یکی از کارگران وخیم است و به پیوند کلیه نیاز دارد.بانک مرکزی ایران گزارش داده است که بر اساس برآوردهای اولیه، نرخ رشد اقتصادی در ۹ ماه اول سال ۱۳۹۲ منفی ۳.۴ درصد بوده است.  بخش کشاورزی تنها بخش اقتصادی با رشد مثبت گزارش شده است.علی لاریجانی، رئیس مجلس ایران، مصوبه هیات وزیران درباره قیمت گاز فروخته‌شده به شرکت‌های پتروشیمی ایرانی را غیرقانونی اعلام کرد. قانون بودجه قیمت هر مترمکعب گاز پتروشیمی‌ها را حداقل ١٣ سنت تعیین کرده بود اما دولت نرخی حدود ٨ سنت را ابلاغ کرد.باوجود کاهش ده و نیم درصدی قیمت زمین در زمستان سال گذشته، تعداد معاملات زمین بیشتر از ۴۱ درصد کم شده است. قیمت واحدهای مسکونی در زمستان سال گذشته تغییر چندانی نسبت به مدت مشابه سال قبل نداشته اما تعداد معاملات بیشتر از ۲۴ درصد کاهش نشان می دهد.تنها یک ماه به موعد ضرب‌الاجل مذاکره‌کنندگان هسته‌ای ایران و ۱+۵ برای رسیدن به توافق مانده و اگر دو طرف از نتیجه گفت‌وگوهایشان راضی نباشند، تحریم‌های ایران، از جمله محدودیت‌های بین‌المللی خرید و فروش نفت خام به قوت خود باقی می‌ماند و شاید حتی شدیدتر شود.فقط در سال گذشته آمریکا حدود ۳۰۰ میلیارد دلار برای واردات نفت خود هزینه کرده است. این رقم حدود دو سوم کل کسری موازنه تجاری این کشوراست. به این خاطر می توان گفت که واردات نفت هر ساله صدها میلیارد دلار از اقتصاد آمریکا می مکد.دولت کانادا علیرغم انتقادهای شدید یک خط لوله که نفت را از ایالت آلبرتا به سواحل اقیانوس آرام این کشور منتقل خواهد کرد به طور مشروط تصویب کرده است.مجموع بدهی‌ها و تعهدات مالی شرکت‌های بزرگ چینی از بدهی‌های شرکت‌های آمریکایی بیشتر شده است. به این ترتیب شرکت‌های چینی با ١۴ تریلیون دلار بدهی، بیشترین تعهدات مالی را در جهان دارند.برنامه جدید وزارت ارتباطات و فناوری اطلاعات برای افزایش پهنای باند اینترنت و راه‌اندازی نسل سوم تلفن همراه، به مناقشه تازه‌ای بر سر سیاست توسعه فناوری ارتباطات در ایران منجر شده است.گزارشی از یک برنامه خیریه به نام تجارت مایه صلح که زنان افغان و رواندایی را برای تجارت آموزش می دهند و آنها را به آمریکا آورده و از نزدیک با شیوه کار در آمریکا آنها را آشنا می کنند.هیات دولت ایران گزارش ستاد هماهنگی امور اقتصادی برای برون رفت از بحران رکود تورمی را تصویب کرده در حالیکه به نظر می رسد این گزارش تاثیر چندانی در حل مشکلات کنونی ندارد.دولت حسن روحانی ماه گذشته برنامه اقتصادی خود را منتشر کرد. هدف این برنامه خروج پایدار از رکود تورمی عنوان شده است.در حالی که ۷۲ میلیون ایرانی یارانه می گیرند این پرسش مطرح است که پرداخت یارانه به این جمعیت عظیم چه زمانی به پایان می رسد.دانا گاز، یک شرکت انرژی خصوصی اماراتی که بزرگترین سهام‌دار آن کرسنت پترولیوم است، در بیانیه‌ای که امروز منتشر کرد می‌گوید هیات داوری بین‌المللی، قرارداد کرسنت را معتبر دانسته و حکم کرده که شرکت ملی نفت ایران موظف بوده از سال ۲۰۰۵ گاز تحویل دهد.یکی از صحنه های کلیشه‌ای در فیلمهای جاسوسی و از جمله جیمز باند، این است که قهرمان داستان چمدانی مملو از پول نقد و پاسپورت های رنگارنگ همراه خود دارد تا در لحظه مناسب بتواند به سرعت از معرکه خارج شود.در یک دهه گذشته روند مهاجرت در دو سوی دریای آدریاتیک همیشه از آلبانی به سوی ایتالیا بوده است. ولی براساس تازه ترین گزارش ها گروه زیادی از ایتالیایی ها برای گریز از شرایط اقتصادی نامساعد در کشور خود و در جستجوی کار و درآمد راهی آلبانی می شوند.منابع سرشار نفت و گاز، قطر را به ثروتمندترین کشور جهان بدل کرده است. ثروتی که فقط یک نمونه آن هزینه کردن ۲۰۰ میلیارد دلار برای ورزشگاه‌ها و زیرساخت‌های مربوط به برگزاری جام جهانی فوتبال در سال ۲۰۲۰ است.بلغارستان که دیروز بعد از انتقاد اتحادیه اروپا و آمریکا ادامه احداث یک لوله گاز که باید گاز روسیه را بدون عبور از اوکراین به اروپا برساند، متوقف کرده بود، اعلام کرد ساخت این لوله را منتفی نخواهد کرد.میدان گازی پارس جنوبی، بزرگترین میدان گازی یکپارچه جهان است. این میدان گازی در مرز آبی ایران و قطر در خلیج فارس قرار گرفته است و قطری ها آن را گنبد شمالی می خوانند.با اضافه شدن الجزایر به جمع مدعیان دبیرکلی اوپک، هم‌اکنون پنج کشور به دنبال رایزنی برای کسب این سمت هستند.ولی الله سیف، رئیس کل بانک مرکزی ایران به قم رفته و با تعدادی از مراجع و روحانیون بلند پایه در این شهر دیدار کرده است. همزمان، اکثر این مراجع با دریافت جریمه دیرکرد پرداخت وام از سوی بانک ها مخالفت کرده و آن را حرام دانسته اند.شش سال از شروع برنامه گرفتن مالیات بر ارزش افزوده در ایران می گذرد، ولی طلافروشان هنوز بر سر آن با دولت کل‌کل می کنند.برادران هندوجا با ۱۱.۹ میلیارد پوند دارایی، امسال در صدر فهرست ثروتمندان بریتانیا قرار گرفته‌اند. این خانواده کار خود را از تجارت با ایران در حدود صد سال پیش شروع کردند و هنوز در حوزه‌های مختلف صنعت و تجارت در ایران و بسیاری از نقاط دیگر دنیا فعال هستند.پول‌شویی به روندهای گفته می­‌شود که در آن مافیای پول،‌ قاچاق­بران، تروریستان،‌ زورمندان، فرارکنندگان مالیات و سایر متخلفان، پول­‌های سیاه یا پول­های غیرقانونی را به پول پاک یا به پول قانونی از طریق معاملات غیرمشروع تبدیل می­‌نمایند.بازار مسکن لوکس نوساز در لندن در حال تبدیل شدن به محلی برای انباشت سرمایه ابَرثروتمندان بین‌المللی است.کاهش دوباره صادرات نفت ایران این احتمال را تقویت کرده است که ایران با روسیه بر سر صادرات روزانه ۵۰۰ هزار بشکه نفت در مقابل واردات کالا از روسیه به توافق برسد.نوزدهمین نمایشگاه بین‌المللی نفت و گاز ایران در حالی به کار خود پایان می‌دهد که در غیاب شرکت های بین‌المللی نفتی، سایه شرکت‌های چینی بر نمایشگاه سنگینی می‌کرد.علی ماجدی معاون بین الملل و بازرگانی وزارت نفت ایران پاکستان را متهم کرده که در قرارداد صادرات گاز تخلف کرده و در این زمینه تردیدی در این زمینه وجود ندارد.اگر بخواهید آخرهفته‌تان را با نخبگان تحصیل‌کرده بگذرانید، باید کمی درباره توماس پیکتی، اقتصاد دان فرانسوی بدانید. کتاب پیکتی بنام سرمایه در قرن یست و یکم در کمال تعجب از پرفروش‌ترین کتاب‌ها شده است.هایمن مینسکی، اقتصاددان آمریکایی که در سال ۱۹۹۶ از دنیا رفت، در دوران رکود اقتصادی بزرگ دهه ۱۹۳۰ بزرگ شده بود. این رویداد دیدگاه‌های مینسکی را شکل داد و باعث شد او همه تلاش خود را صرف شرح چگونگی بروز این بحران کند.چهار سال پیش دولت محمود احمدی نژاد مدام تاکید می کرد که عمده یارانه ها تا به حال از سوی کسانی مصرف شده که پولدار بوده اند و ما می‌خواهیم از آنها بگیریم و به افراد کم درآمد و فقیر بدهیم.ریچارد برانسون یکی از موفق ترین بازرگانان در انگلستان و نمادی از کارآفرینی است. این شما و این ده درس برتر او برای موفق بودن.با افزایش قیمت بنزین و گازوئیل به طور رسمی مرحله دوم برنامه حذف یارانه ها در ایران شروع شد. اولین مرحله از این برنامه زمستان سال ۱۳۸۹ شروع شد ولی به دلیل بروز مشکلات اقتصادی اجرای مرحله دوم به تاخیر افتاد.پیمان اقتصادی دو سوی اقیانوس آرام در صورت تحقق بزرگترین و بلند پروازانه ترین معاهده تجارت آزاد در جهان خواهد بود. اگر کشورهای حاضر در این مذاکرات به توافق رسیده و این پیمان اجرا شود حدود دو پنجم یا ۴۰ درصد از کل معاملات تجاری جهان را در برخواهد گرفت.در چه کشورهایی افرادی که بالاترین میزان درآمد را دارند، بیشترین مالیات را پرداخت می کنند؟ و در چه کشورهایی بیشترین مالیات را کسانی می پردازند که درآمد متوسط دارند؟در سال ۲۰۰۱ در جهان صحبت از اینکه کشورهای بریک ()، یعنی برزیل، روسیه، هند و چین، به‌عنوان قدرت‌های اقتصادی بالقوه جهان آغاز شد. این اصطلاح را اقتصاددانی بنام جیم اونیل باب کرد.چین، مهم است و حتی اهمیت حیاتی دارد. به همین دلیل از رئیس جمهوری چین که اخیرا پس از یک دیدار طولانی از آلمان، فرانسه، هلند و بلژیک، به کشورش بازگشت، در طول سفر استقبال زیادی شد.با ابراز خشنودی رهبران مالی اتحادیه اروپا از اقدامات ریاضتی اقتصادی یونان، ناظران پیش‌بینی می‌کنند که در سال جاری میلادی، این از یک رکود اقتصادی شش ساله خارج شود.عباس آخوندی وزیر راه و شهرسازی با انتقاد از طرح مسکن مهر گفته استمشکل من با ساخت مسکن مهر این بود که این واحدها در جاهایی ساخته شده‌اند که قابل سکونت نبوده‌اند.امیر سلمان بن عبدالعزیز آل سعود، ولیعهد عربستان سعودی برای تقریبا یک ماه سه جزیره در مالدیو را رزرو کرده بود.بانک مرکزی ایران در گزارش وضعیت اقتصادی سال ۱۳۹۱ می نویسد: سال ۱۳۹۱ سال دشواری برای اقتصاد ایران بود. در این سال اقتصاد کشور تکانه های کم سابقه‌ای را با منشاء داخلی و خارجی تجربه کرد.به رغم مخالفت‌های شدید مصر، اتیوپی اصرار به ادامه ساختن یک سد اصلی روی رود نیل دارد. خبرنگاران بی بی سی در هر دو کشور از بالا گرفتن دعوای شدید بر سر آب گزارش می دهند.آنگلا مرکل صدراعظم آلمان می‌گوید اتحادیه اروپا آمادگی دارد تا تحریم‌ها را علیه روسیه شدیدتر کند. خانم مرکل گفت اقدامات روسیه به این معناست که هشت کشور صنعتی (جی‌هشت) دیگر وجود خارجی ندارد. باراک اوباما هم امروز از تشدید تحریم‌ها علیه روسیه خبر داده است.مقایسه پنج ساله قیمت مواد خوراکی در ایرانلی که‌چیانگ، نخست وزیر چین در سخنرانی خود در آغاز جلسه سالانه کنگره ملی خلق چین در پکن، گزارش کاملی از عملکرد اقتصادی یک سال گذشته و نیز برنامه های آینده این کشور را ارائه داد.رویارویی قدرت‌های شرق و غرب در اوکراین مدتی است تیتر یک رسانه‌های جهان است و آنقدر در مقیاس جهانی اهمیت پیدا کرده که بحران بزرگ سوریه تا حدود زیادی فراموش و خاطره جنگ سرد زنده شده است.عروسکی به نام لامیلی که بر اساس متوسط ویژگی‌های اندام زنانه ساخته شده، قرار است با شعار متوسط زیباست وارد بازار و رقیبی برای عروسک‌های معروف باربی شود. ساخت این عروسک قدمی برای اصلاح فرهنگ ناسالمی است که سایز صفر را به عنوان اندام زیبا تبلیغ می‌کند.اگر تحریم های مالی و تجاری در مورد روسیه به اجرا گذاشته شوند هزینه‌های آن برای بریتانیا ممکن است از روسیه بیشتر باشد.وزارت نیرو در ایران قیمت هر کیلووات ساعت برق را حدود ده تومان افزایش داده و از این پس خانوارها بابت مصرف هر کیلو وات ساعت برق باید به طور متوسط ۵۳ تومان بپردازند در حالی که تاکنون قیمت هر کیلووات ساعت برق حدود ۴۳ تومان بوده است.وزارت نفت ایران برای تشویق سرمایه گذاران خارجی اصلاحاتی در قراردادهای نفتی انجام داده است به این امید که بعد از برطرف شدن تحریم های بین المللی، شرکت های نفتی خارجی در این کشور سرمایه گذاری کنند.در ده سال گذشته اقتصاد افغانستان به‌طور میانگین هر ساله رشدی ده‌درصدی را تجربه کرده است و تاثیرات مثبت این رقم رشد به‌طور ملموس در ابعاد مختلف اجتماعی دیده می شود.سازمان ملل می‌گوید در سال ۲۰۱۳ دست‌کم ۷۸۱۸ غیرنظامی و ۱۰۵۰ عضو نیروهای امنیتی در عراق کشته شده‌اند. این رقم در سال‌های اخیر بی‌سابقه بوده است، اما با وجود آن، و به‌رغم یک دهه خونریزی در عراق، سازمان ملل می‌گوید که جمعیت عراق در مجموع رشدی بی‌وقفه داشته.با توجه به تحولات اقتصادی که پس از انقلاب روی داده است این سئوال مطرح است که شرایط اقتصادی ایران در حال حاضر چیست و چه آینده ای می توان برای آن پیش بینی کرد.در سال های پس از انقلاب بازار سنتی در ایران به عنوان بخشی از طبقه­ متوسط سنتی از جمله گروه­هایی بود که با وجود رشد صنایع جدید در ایران پیش از انقلاب، قدرت خود را حفظ کرده بود و حتی به علت رونق اقتصادی، نفوذ و درآمدش افزایش یافت.تصمیم گرفته بودم به ایران بروم که قیمت بلیت هواپیما و شرایط غیر عادی این سفر، الهام بخش نوشتن این مقاله شد. قیمتهای گران، زمان طولانی انتظار برای ترانزیت و پرواز به مقصد در بی ارزشترترین ساعت در حمل و نقل هوایی در صد این گرفتاری ها هستند.هنوز شمع های کیک تولد ده سالگی فیسبوک خاموش نشده برخی پیش بینی می کنند که آیا فیسبوک به یازده سالگی خواهد رسید؟تصمیم بانک مرکزی ترکیه برای بیشتر از دو برابر کردن نرخ بهره پول رایج این کشور و رساندن آن از ۴ و نیم درصد به ۱۰ درصد، از جمله تدابیری است که برای گریز از بحران های جدی اتخاذ می‌شود.مردمی که این روزها برای خرید لباس مد بهاری به مغازه‌های بریتانیا می روند خواهند دید که تعدادی مانکن درشت اندام با سایز زنانه ۴۴ نیز به مانکن‌های قلمی و لاغر اندام همیشگی افزوده شده اند.کنگره آمریکا کمک‌های توسعه‌ای این کشور برای افغانستان را نسبت به سال گذشته تا ۵۰ درصد کاهش داده و برای سال جاری میلادی ۱.۱۲ میلیارد دلار کمک توسعه‌ای به افغانستان تصویب کرده است. این کاهش چه تاثیرات می تواند بر زندگی افغانها داشته باشد.اگر چیزی بخواهد شما را از گوشت خوردن زده کند، نقشه‌ای که از استیک خام و خونی تهیه شده، احتمالا کفایت می‌کند.مشکلات گسترده برای واردات داروهای حیاتی و تجهیزات پزشکی به ایران از جمله مهمترین نتیجه‌های تحریم اقتصادی علیه ایران در سال‌های گذشته بوده است.در سال گذشته سیصد نفر از ثروتمندان بزرگ جهان حدود ۵۰۰ میلیارد دلار بر ثروت خود افزوده و اکنون ارزش دارایی‌های آنها روی هم رفته به سه تریلیون و ۷۰۰ میلیارد دلار رسیده است.وزارت زراعت و مالداری افغانستان قرار است چهارصد پروژه زراعتی را در کابل اجرا کند. بودجه این پروژه ها بیش از ۳۱ میلیون دلار آمریکایی است. بهبود نظام آبیاری، توزیع تخم اصلاح شده، ساخت سردخانه، کشتارگاه و معرفی فن‌آوری‌های جدید شامل این پروژه هاست.نخستین لایحه بودجه دولت آقای روحانی در بخش فرهنگ از رشد بسیار اندک بخش های مختلف آن در مقایسه با سال گذشته خبر می دهد.طرح ۳۰ میلیارد دلاری احداث یکی از بزرگترین قمارخانه ها و تفریحات حاشیه ای آن در حومه شهر مادرید که قرار بود توسط یکی از شرکت های آمریکایی مالک کازینوهای زنجیره ای اجرا شود، به دلیل  درخواست های این شرکت و مخالفت حکومت مرکزی اسپانیا با شروط لغو شد.انتخابات سراسری آلمان روز ۲۲ سپتامبر برگزار می‌شود. نتیجه این انتخابات می‌تواند تاثیری مستقیم بر وضعیت اقتصادی منطقه یورو بگذارد. این کشور در سال های اخیر توانسته با اقتصاد بزرگ و قدرتمند خود از بعضی از کشورهای همسایه اش پشتیبانی مالی کند و مانع سقوط اقتعادل آذر، رئیس کل مرکز آمار ایران گفت: اگر نرخ بیکاری جوانان که هم اکنون ۲۶ درصد است، دو برابر نرخ بیکاری کل باشد، به معنای این است که از نظر نرخ بیکاری در منطقه بحران زا قرار گرفته‌ایم.امروز بریتانیا میزبانی کنفرانس اقتصادی جهان اسلام را به عهده خواهد داشت. نمایندگان بیش از ۱۱۵ کشور، به شمول افغانستان در نهمین کنفرانس اقتصادی جهان اسلام اشتراک می‌کند.رحیم قربانی، رئیس سابق هیات عامل صندوق توسعه ملی ضمن انتقاد از دولت محمود احمدی نژاد گفته است که  در سالی که بدترین شرایط ارزی را به قول مسئولان داشتیم، دولت دهم منابع صندوق را صرف خرید شیرینی و شکلات شب عید کرد.تولید ناخالص داخلی افغانستان از حدود سه میلیارد دلار در سال ۲۰۰۲ به حدود ۲۰ میلیارد دلار در سال گذشته رسید و ذخیره ارزی بانک مرکزی از تقریبا هیچ در سال ۲۰۰۲ به حدود ۶ میلیارد دلار.مرکز پژوهش‌های مجلس ایران در گزارش مفصلی وضعیت اقتصادی این کشور در دوره هشت ساله ریاست جمهوری محمود احمدی نژاد را نامناسب توصیف کرده است.شرکت مایکروسافت اعلام کرده است که بخش موبایل شرکت نوکیا را به بهای ۵.۴ میلیارد یورو (۷.۲ میلیارد دلار) می‌خرد. این معامله در سال ۲۰۱۴ به انجام می‌رسد و در جریان آن ۳۲ هزار کارمند نوکیا به مایکروسافت منتقل می‌شوند.در تابستان سال ٢٠١١ و کوتاه مدتی پس از آنکه سرکوب وحشیانه و خونین تظاهرات‌های مردم سوریه توسط رژیم دیکتاتوری بشار اسد بخشی از اپوزیسین سوریه را به نبرد مسلحانه سوق داده بود، ایران، عراق و سوریه قرارداد احداث خط لوله انتقال گاز طبیعی امضا کردند.وزارت نفت ایران که تا پیش از دولت احمدی نژاد در طول بیست و هفت سال فقط با پنج وزیر اداره شده بود در دولت محمود احمدی نژاد چهار وزیر و سه سرپرست داشت که یکی از آنها خودش بود و سه نفر نیز نتوانستند رای اعتماد مجلس را برای وزارت نفت کسب کنند.قرارداد کرسنت در زمان وزارت بیژن نامدار زنگنه، وزیر نفت دولت محمد خاتمی بسته شد اما اجرای آن در اوایل دولت محمود احمدی نژاد متوقف شد و اکنون دعوای دو طرف در دادگاه بین‌‌المللی لاهه در دست بررسی است.گمرک ایران گزارش داده است که در بهار امسال واردات ایران نسبت به سه ماه اول سال گذشته سه میلیارد و ۳۲۰ میلیون دلار کاهش پیدا کرده است اما حجم مواد غذایی وارداتی افزایش چشمگیری نشان می دهد.افزایش دستمزدها و مسکن ارزان‌قیمت باعث شکوفایی بیبیبومرها (نسل دوره انفجار جمعیتی پس از جنگ جهانی دوم) شد. جوانان امروز با بیکاری بالا، تحصیلات پرخرج و یک عمر اجاره‌نشینی مواجهند. آیا اوضاع آن‌ها هیچ گاه تا این حد نابسامان بوده است؟مرکز آمار ایران گزارشی از قیمت و اجاره مسکن در شهر تهران منتشر کرده که نشان می دهد در زمستان سال گذشته متوسط قیمت هر مترمربع زمین در مقایسه با فصل مشابه سال ۱۳۹۰ بیشتر از ۱۵۷ درصد و قیمت هر متر مربع واحد مسکونی بیشتر از ۷۲درصد افزایش پیدا کرده است.اکبر ترکان نماینده حسن روحانی رئیس جمهور منتخب در امول انتقال دولت نسبت به واگذاری نمایشگاه بین المللی تهران به صدا و سیما اعتراض کرده و این اقدام دولت را نوعی قدردانی متقابل توصیف کرده است.چین یکی از کشورهایی است که اخیرا به‌عنوان عضو ناظر دایمی شورای قطب شمال پذیرفته شد. گشوده شدن قطب شمال به‌روی کشتی‌ها و انجام عملیات استخراج نفت و گاز در آن باعث توجه بیشتر جهانیان به این منطقه شده است.نمایندگان کنگره آمریکا برای کاهش هرچه بیشتر صادرات رو به زوال نفت ایران روی لایحه تازه‌ای کار می‌کنند که به نظر کارشناسان هدفش قطع کامل صادرات نفت ایران است. انتظار می‌رود این لایحه اواسط تابستان یا حداکثر ابتدای پاییز به تصویب برسد.شهروندان آلمان آزرده‌خاطرند، چرا که احساس می‌کنند کشورشان پولی را که با زحمت زیاد به دست آورده، با سخاوت فراوان به مردمی می‌بخشد که اجازه داده اند اوضاع مالی‌شان رو به ورشکستگی برود.سوئیس به شدت تحت فشار بوده تا سنت دیرینه رازداری در نظام بانکی‌اش را کنار بگذارد. آمریکا از مدتی پیش به دولت سوئیس اعلام کرده بود که از بانک‌های سوئیسی انتظار دارد بطور خودکار اطلاعات مشتریان آمریکایی را در اختیار مقامات این کشور قرار دهند.روابط ایران و چین در ده سال گذشته (۲۰۰۳۲۰۱۳) گسترش و حتی در بخش های جهش داشته است. چنین گسترشی در روابط سیاسی و جهش در روابط اقتصادی و تجاری ، محصول نگاه مشترک پکن و تهران به یکدیگر و نیز نیازمندی ها و ضرورت های اقتصادی دو کشور است.این هفته اقتصاددانان در کمال تعجب دریافتند که یکی از مقالات علمی معروف که معمولا برای توجیه اقدامات ریاضتی دولت‌ها به آن ارجاع داده می‌شود، حاوی اشتباهات فاحشی است. نکته شگفت‌آور دیگر اینکه نویسندگان این مقاله دو استاد برجسته دانشگاه هاروارد هستند.تصور کنید که آدم بسیار شروری هستید و کنترل همه طلاهای موجود در جهان را در دست گرفته‌اید و تصمیم دارید همه‌اش را ذوب کنید و با آن یک مکعب بسازید. فکر می‌کنید هر ضلع این مکعب چقدر طول خواهد داشت؟ صدها یا هزاران متر؟دولت‌های حوزه یورو و صندوق بین‌المللی پول بر سر طرح نجات اقتصادی قبرس با دولت این کشور توافق کرده‌اند، اما این طرح احتمالا چندان به نجات شباهت ندارد.شرکت‌های هواپیمایی افغانستان میلیون‌ها دالر خسارت کرده و با خطر ورشکستی روبرو شده‌اند.اجرای قانون هدفمندی یارانه ها در ایران مشکلاتی را برای مردم پدید آورده بی آنکه ظاهرا منافعی را برای دولت در پی داشته باشد.امنیت و ثبات شش کشور عضو شورای همکاری خلیج فارس بر پیش فرضی ساده مبتنی است.گزارش آژانس بین المللی انرژی نشان می دهد که صادرات نفت ایران در ماه فوریه، صد و پنجاه هزار بشکه نسبت به ماه قبل از آن افزایش یافته است. رستم قاسمی وزیر نفت ایران نیز امروز تاکید کرد که تحریمهای آمریکا تاثیری بر صادرات نفت این کشور نداشته است.در حاشیه اجلاس جهانی اقتصادی در داووس، این سئوال مطرح می شود که آیا جدی ترین خطری که منطقه یورو را تهدید می کرد برطرف شده است؟وزیر تجارت افغانستان اعلام کرد برای تاجرانی که در دو سال آینده در این کشور سرمایه گذرای کنند، دولت امتیازات ویژه در نظر خواهد گرفت. تا دو سال آینده نیروهای خارجی از افغانستان خارج خواهند شد. این موضوع سبب کاهش سرمایه گذاری در افغانستان شده است.محمود بهمنی رئیس کل بانک مرکزی ایران کاهش نرخ تورم و کنترل نوسانات بازار ارز را دو دغدغه مهم بانک مرکزی در سال جدید عنوان کرده و گفته است که بهبود وضعیت تجاری و افزایش درآمدهای ارزی به مذاکرات هسته ای وابسته است.دولت محمود احمدی‌نژاد با ارسال دو قانون مصوب مجلس به شورای عالی حل اختلاف و برگزاری نشست‌هایی با مجلس سعی دارد مرحله دوم حذف یارانه‌ها را اجرا کند.در حالی که حزب کمونیست چین برای معرفی نسل جدید رهبرانش تشکیل جلسه داده بود، در پکن این احساس فراگیر وجود داشت که با وجود همه دستاوردهای اقتصادی در یک دهه گذشته، از موقعیت‌ها به‌خوبی استفاده نشده است.تحریم اخیر شرایط دشواری را به ایران تحمیل کرده و به نظر می رسد که ماهیت این تحریم با تحریم های قبلی متفاوت است و می تواند تبعات جدی سیاسی داشته باشد.در مورد تبعات تحولات اخیر نظرات متفاوتی ابراز شده که در مواردی آن را برای تعدیل ساختار قیمت ها در ایران مفید دانسته اند.گفتگو با پاتریک کلاسون، اقتصاددان و تحلیلگر امور ایران در موسسه سیاستگذاری خاور نزدیک واشنگتن در باره سقوط ارزش ریال در ایرانرشد باورنکردنی قیمت دلار در بازار به این پرسش دامن زده است که آیا دولت محمود احمدی نژاد پول ندارد یا آن که ترجیح می دهد مردم این طور تصور کنند و دلارهایش را با دو برابر یا بیشتر بفروشد؟افزایش قیمت شدید ارزهای خارجی، به خصوص دلار و یورو در بازار ارز ایران، نگرانی‌هایی را به همراه داشته و این پرسش مطرح است که این افزایش قیمت‌ها چه تاثیری بر زندگی مردم دارد.قیمت دلار در ایران در حالی به ۳۴۵۰ تومان رسیده است که نسبت به خرداد ماه امسال دو برابر شده و نسبت به یک سال پیش در اوایل مهر تقریبا سه برابر شده است. پرسش این است که چرا چنین وضعی ایجاد شده و چه کسی باید جلوی این رشد فزاینده را بگیرد؟در حالی که قیمت ارز خارجی در ایران به بالاترین حد رسیده است، دولت ایران یک اتاق ارزی تشکیل داده تا ارز نفتی و غیرنفتی صادرکنندگان در آن به فروش برسد.در حالی که آشفتگی در بازار ارز ایران ادامه دارد، شمس الدین حسینی وزیر اقتصاد طرح تازه ای را برای تعیین قیمت ارز اعلام کرده و گفته است که بانک مرکزی از طریق بانک ها، هر روز قیمت روزانه نرخ ارز بازار آزاد را اعلام می کند.شمس الدین حسینی، سخنگوی اقتصادی دولت و وزیر اقتصاد ایران، گفته است: ذخایر بانک مرکزی در حد بسیار خوبی است و هیچ موقع در تاریخ کشور ذخایر ایران در این حد نبوده است.بیست و یک ماه بعد از شروع برنامه حذف یارانه ها دولت محمود احمدی نژاد دیگر آن شوق و ذوق گذشته را برای اجرای این برنامه ندارد و اجرای این برنامه بدون سر و صدا فعلا متوقف شده است.بانک مرکزی ایران گزارش وضعیت اقتصادی تابستان سال گذشته را منتشر کرده که نشان می دهد که رشد اقتصادی ایران در تابستان ۳.۴ درصد است.بعد از گذشت یک هفته پر تلاطم در بازار ارز ایران و افزایش بی‌سابقه قیمت ارزهای عمده، محمود بهمنی، رئیس کل بانک مرکزی ایران می‌گوید که بانک مرکزی نمی تواند مرتبا قیمت ارز را پائین بیاورد ولی سعی کردیم آن را کنترل کنیم.یکی از مشهورترین نام های تجاری جهان که روزانه صدها میلیون از محصولات آن در جهان فروخته می شود، هنوز سهمی از بازار در دو سه کشور جهان ندارد.صنعت خودروی ایران با مشکلات نقدینگی رو به رو شده و بانک مرکزی ایران برای دو خودروساز بزرگ دوهزار میلیارد تومان وام اختصاص داده است اما شرکت های قطعه ساز می‌گویند که خودروسازان هنوز پولی به آنها نداده‌اند.عبدالرضا شیخ الاسلامی وزیر تعاون، کار و رفاه اجتماعی از افزایش قیمت دلار دولتی دفاع کرده و گفته است که در حالی که محمود بهمنی، رئیس کل بانک مرکزی ایران وضعیت ذخایر ارزی کشور را مطلوب توصیف کرده، قیمت انواع ارزهای عمده در بازار تهران دوباره افزایش یافت.جدال برای خاموشی عطش نفت در قطب شمالدر حالی که محمود بهمنی، رئیس کل بانک مرکزی ایران وضعیت ذخایر ارزی کشور را مطلوب توصیف کرده، قیمت انواع ارزهای عمده در بازار تهران دوباره افزایش یافت.بانک مرکزی ایران گزارش داده است که نرخ تورم در تیرماه به مرز ۲۳ درصد رسیده که نسبت به دوره مشابه سال قیل بیشتر از هفت درصد افزایش نشان می دهد. به دلیل افزایش تورم، طرح حذف چهار صفر از پول ملی نیز فعلا منتفی شده است.مرکز آمار ایران گزارش سرشماری عمومی نفوس و مسکن را منتشر کرده است که سال گذشته به مدت بیست روز با همکاری بیشتر از ۱۱۳ هزار نفر در سراسر کشور انجام شد.در حالی که مجلس ایران هنوز بررسی لایحه بودجه امسال را در صحن علنی آغاز نکرده، مرکز پژوهش‌های مجلس هشدار داده است که این بودجه مناسب شرایط اقتصادی کشور نیست و نسبت به شرایط اقتصادی در سال جاری ابراز نگرانی کرده است.سخنرانی حسن روحانی، رئیس جمهوری، در مورد استقبال از سرمایه گذاری خارجی یادآور سیاست اقتصادی دولت در دو دهه پیش است که نتیجه ای برای توسعه و رشد مستمر اقتصادی ایران در پی نداشت.هزار و چهارصد محل در افغانستان به عنوان مناطقی که معادن و منابع طبیعی افغانستان را در سینه پنهان دارند نشانی شده اند، دولت افغانستان دولت افغانستان تلاش دارد با استخراج این منابع، خود را از کمک‌های خارجی بی‌نیاز کرده و راه را به سوی توسعه پایدار باز کند.صفحه ویژه: دادگاه بزرگترین اختلاس تاریخ ایرانمطالب و گزارش هایی درباره بحران اقتصادی کشورهای اروپاییبا گذشت شش ماه از اجرای حذف یارانه ها، در این صفحه مطالبی می خوانید در باره پیامدهای این طرح در ایران.مجمع جهانی اقتصاد می گوید بعد از دو سالِ سخت، انتظار می رود اقتصاد ایران امسال به ثبات برسد.اسحاق جهانگیری معاون اول رئیس جمهوری ایران از سه نفر از وزرای دولت خواسته موضوع زمین خواری را پیگیری کنند.ایران بیش از رقمی که تحریمها اجازه می دهد، نفت می فروشد. به گزارش خبرگزاری رویترز، فروش نفت ایران در پنج ماه بعد از توافق هسته ای ژنو، بطور متوسط ۲۵ درصد بیشتر از سقف تحریمها بوده است.نماد بیشتر شاخصهای بورس تهران امروز قرمز بود. شاخص کل بورس به زیر هفتاد و یک هزار واحد سقوط کرد که کمترین رقم طی هشت ماه اخیر است.امروز نمایندگان مجلس ایران، با وجود مخالفت نماینده دولت، کلیات طرح «افزایش نرخ باروری و پیشگیری از کاهش رشد جمعیت» را تصویب کردند.تجارت خارجی ایران در دو ماه اول امسال رشدی چشمگیر داشته. به گزارش گمرک ایران، صادرات به اصطلاح غیرنفتی نسبت به دوره مشابه پارسال حدود ۳۰ درصد و واردات تقریبا ۳۵ درصد بیشتر شده.مجلس ایران بودجه سال آینده را امروز تصویب کرد. بیش از یک ماه مانده به پایان سال، که خودش رکوردی است با توجه به زمان تصویب بودجه در دولت قبلی.دانشمندان موفق به ردیابی نشانه های بخار آب در اتمسفر یک سیاره دور دست به اندازه نپتون شده اند و می گویند این کوچکترین به اصطلاح سیاره خارجی است که ترکیب شیمیایی آن آشکار می شود.محققان دانشگاه اکسفورد می‌گویند احتمال ایجاد واکنش حساسیتی با خوردن بادام زمینی بو داده بیشتر از بادام زمینی خام است. این محققان می گویند بو دادن در دمای بالا و حرارت خشک ممکن است  است دستگاه ایمنی بدن را بیشتر تحریک کند.ناسا اعلام کرد سفینه می‌ون با موفقیت در مدار مریخ قرار گرفته است. این سفینه که اختصاصا برای مطالعه جو فوقانی مریخ طراحی شده ده ماه پیش به فضا پرتاب شد. علاوه بر این، می‌ون اطلاعاتی را برای اعزام انسان به این سیاره سرخ در دهه ۲۰۳۰ میلادی فراهم خواهد کرد.هند توانست ماهواره ارسالی‌اش را در همان اولین تلاش، با موفقیت در مدار مریخ قرار دهد. این کاوش‌گر با هزینه ۷۴ میلیون دلاری به فضا فرستاده شده که خیلی از هزینه مشابه ناسا کمتر است.چت کردن بدون اینترنت و بدون هزینه شاید یک شوخی به نظر بیاید.مراسم عروسی نمادی است که زن و شوهر آینده پیوند و تعهد خود را بصورت رسمی و عمومی اعلام و شبکه ارتباطات و پیوندهای اجتماعی خود را پیش از زندگی زناشویی محکم می‌کنند. اما این مراسم و بزرگی و زرق و برق آن چه تاثیری بر کیفیت زناشویی خواهد گذاشت؟یک سفینه ناسا، سازمان فضایی آمریکا ، پس از سفری هفتصد میلیون کیلومتری وارد مدار مریخ شد. این فضا پیما که می‌ون نام دارد قرار است درباره جو مریخ اطلاعات جمع آوری کند.دیروز دو هزار نقطه جهان در ۱۵۶ کشور، میزبان راهپیمایى برای مقابله با گرمایش زمین بود. شرکت کنندگان در این راهپیمایى ها خواهان اقدام سریعتر رهبران کشورها براى مقابله با تغییرات آب و هوایى و توجه به محیط زیست بودند.زندگی مشترک بدون ازدواج در غرب به رویه اصلی رابطه تبدیل شده و بیشتر زوج‌ها ممکن است سال‌ها بعد یا حتی بعد از بچه‌دار شدن ازدواج کنند یا ممکن است اصلا ازدواج نکنند. این پدیده‌ در سالهای اخیر در ایران هم دیده می‌شود. اما تاثیر آن بر کیفیت زناشویی چیست؟مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.محققان می‌گویند آزمایش خونی را ابداع کرده‌اند که به کمک آن می‌توان افسردگی را تشخیص داد. این آزمایش مشابه اندازه گیری چربی خون یا قند بالا است. این تست را در هر آزمایشگاهی می‌توان انجام داد و در واقع اندازه‌گیری ۹ مولکول  در خون است.اگر می‌خواهید بدانید که جلوگیری از یک عملیات نفوذ اطلاعاتی چقدر سخت است، کافی است از اِن اس اِی (آژانس امنیت ملی ایالات متحده) سؤال کنید.شرکت اپل برای حفظ اطلاعات مشتریان خود، تایید دو مرحله‌ای حساب‌هایش را توسعه داده است. این تغییر پس از آن صورت می‌گیرد که عکس‌های خصوصی‌ ستاره‌های سینما از بایگانی آنلاین اپل موسوم به آی‌کلاود به سرقت رفت.آمریکا بار دیگر خودش را برای فرستادن انسان به فضا آماده می کند. ناسا دو شرکت خصوصی را انتخاب کرده تا فضاپیماهای جدیدی برای بردن فضانوردان به ایستگاه بین المللی بسازند. ناسا می گوید این اتفاقی تاریخی برای این سازمان است.پژوهشگران در آکسفورد، در بریتانیا، واکسنی را برای مقابله با بیماری ابولا به آزمایش می‌گذارند. ۶۰ فرد سالم داوطلب شده‌اند که این واکسن به آنها تزریق شود.علاوه بر نداشتن توان شنوایی، نکته‌های زیاد دیگری در مورد ناشنوایان و فرهنگ رایج بین آن‌ها وجود دارد که افرادی که مشکل شنوایی ندارند از آن بی‌خبرند.پاناسونیک در نمایشگاه فوتوکینا از یک دستگاه دو منظوره دوربینگوشی رونمایی کرده است. لنز این دستگاه اندرویدی که بیشتر از گوشی، دوربین محسوب می‌شود، لایکا استسازمان فضانوردی آمریکا، ناسا، می گوید که شرکت بوئینگ برنده مناقصه ساخت یک سیستم تازه برای انتقال فضانوردان به مدار زمین شده است.باراک اوباما رئیس جمهور آمریکا از شیوع ابولا در کشورهای غرب آفریقا به عنوان تهدیدی امنیتی برای جهان نام برده و از نقش  وسیع تر آمریکا در مبارزه با ویروس عامل بیماری خبر داده است.کارشناسان بریتانیایی هشدار داده اند مصرف قند در تغذیه روزانه باید بشدت کاهش پیدا کند.در ایران ارتباط با جنس مخالف پیش از دانشگاه، نسبت به ۳۰ سال پیش، سه برابر شده است. از سوی دیگر آمار طلاق هم در ایران در سال‌های اخیر افزایش پیدا کرده است. ایا بین این دو پدیده ارتباطی وجود دارد؟ تاثیر رابطه جنسی پیش از ازدواج بر کیفیت و ثبات زناشویی چیست؟یونیسف در تازه‌ترین گزارش خود از وضعیت کودکان در دنیا به کاهش چشمگیر موارد مرگ نوزادان و کودکان زیر پنج سال در تمام دنیا اشاره کرده است. با این حال این سازمان اعلام کرده اگر در این زمینه تلاش بیشتری نشود اهداف هزاره تا سال ۲۰۲۶ محقق نخواهد شد.به گفته سازمان بهداشت جهانی، ابولا جان بیش از ۲۴۰۰ نفر را گرفته است. سازمان ملل متحد هم گفته که برای مقابله با ابولا به یک میلیارد دلار نیاز دارد.دانشمندان و مهندسان سازمان فضایی اروپا بهترین و کم‌خطرترین محل را برای فرود فیله، روبوت سفینه روزتا بر روی دنباله دار ۶۷پی مشخص کردند. با این حال دانشمندان معترفند که موفقیت در این کار بسیار دشوار است و باید بخت با آنها یار باشد.تجارت پنج گونه از کوسه های جهان از این پس تحت مقررات تازه در خواهد آمد که گام مهمی در جهت حفاظت از این موجودات است.اس دی کاردی تولید شده که می‌تواند ۵۱۲ گیگابایت را در خود ذخیره ‌کند.بودن در جمع گروهی از دوستان و خندیدن معمولا تجربه و لحظات خوشی است، اما برای کسانی که به یک نوع احساس هراس غیرمعمول دچار هستند اصلا اینطور نیست. این افراد را در اصطلاح روانپزشکی مبتلا به خنده هراسی می دانند.در دهلی، پایتخت هند، گروهی از دانشمندان عصایی هوشمند برای نابینایان طراحی کرده اند که قبل از تماس با موانع می لرزد و فرد نابینا را از وجود اشیا و افراد در اطرافشان آگاه میکند. این اولین عصای هوشمند در بازار نیست ولی ارزانترین نوع آن است.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.با داشتن دستگاه هایی که به راحتی به هم وصل می‌شوند و اطلاعات را مبادله می کنند، گرفتن اطلاعات لازم برای ربودن مشخصات قابل فروش برای دزدان سایبری ساده تر می شود.نتیجه یک پژوهش تازه نشان می‌دهد که تزریق بوتاکس می‌تواند رشد احساسی جوانان را محدود کند. بر اساس این تحقیق، تزریق بوتاکس می‌تواند توانایی جوانان برای نشان دادن احساساتشان از طریق حالات چهره را به شدت محدود کند و مانع از رشد احساسی و اجتماعی آنها شود.نتایج یک پژوهش دانشگاهی در لندن نشان داده است که شرمسار کردن افراد از اضافه وزنی که دارند، نه تنها ممکن است تاثیری در کم شدن وزن آنها نداشته باشد، بلکه می‌تواند باعث اضافه وزن بیشتر آنها شود.با فرض اینکه دستگاه شما حاوی هیچگونه بدافزاری نیست، می‌توان گفت که واتس‌اپ امن است و امکان شنود مکالمات افراد از طریق آن وجود ندارد؛ هر چند اگر شما گوشی خود را به دوستتان بدهید، یا آن را برای مدتی در کافه یا کتابخانه جا بگذارید، چنین تضمینی وجود ندارد.مقایسه محصولات اپل با محصولات مشابه سایر شرکت ها که پیش از آن وارد بازار شده بودند.با گسترش روز افزون استفاده از روشهایی نظیر ارسال ای میل، پیامک و توئیت برای برقراری ارتباط، بسیاری از صاحبنظران اجتماعی بابت از دست رفتن آنچه که هنر مکالمه و گفت و شنود می دانند اظهار تاسف می کنند.آزمایش امکان تاریخ انقضا برای پست‌های فیسبوکیبعد از سال‌ها که خبرها درباره لایه اوزون معمولا نگران‌کننده بوده، زمان برای یک خبر نسبتا خوب فرا رسیده است. اوزون همان لایه‌ای است که کره زمین را در برابر اشعه‌های خطرناک خورشید محافظت می‌کند و سال‌هاست که تخریب آن باعث نگرانی شده است.پژوهشگران گفته‌اند برای نخستین بار طی سه دهه اخیر ضخامت لایه اوزون، که از زمین دربرابر تشعشعات زیانبار خورشید محافظت می‌کند، به خاطر خودداری از کاربرد برخی مواد شیمیایی بهبود یافته و شاهدی بر امکان بهبود محیط زیست از طریق اقدام مشترک جامعه جهانی است.آمار نشان میدهد هر ٤٠ ثانیه یک نفر در دنیا جان خود را می‌گیرد. این درحالیست که به گفته سازمان بهداشت جهانی خودکشی پدیده‌ایست قابل پیشگیری. به همین دلیل همه ساله دهم سپتامبر، روز جهانی پیش‌گیری از خودکشی نامگذاری شده.دو گوشی موبایل و یک ساعت مچی هوشمند محصولات تازه شرکت اپل است. این غول آمریکایی که رقبای کره‌ای و چینی قدرتمندی دارد امیدوار است با بزرگتر کردن صفحات موبایل و ارائه محصولات الکترونیکی پوشیدنی سهم خود از بازار را افزایش دهد.آیا اپل می‌تواند ما را به خرید ساعت‌های هوشمند متقاعد کند؟اپل در یک کنفرانس خبری از دو گوشی تازه و یک ساعت هوشمند رونمایی کرد.سازمان جهانی هواشناسی می‌گوید میزان گازهای گلخانه‌ای در سال ۲۰۱۳ به حد بی‌سابقه‌ای افزایش یافته است. این سازمان علاوه بر این درباره سرعت تجمیع دی اکسید کربن در جو و میزان اسیدی شدن اقیانوس‌ها هم هشدار داده است.‍برخورد یک شهاب سنگ باعث ایجاد گودالی به قطر دوازده متر و عمق پنج متر در نزدیکی فرودگاه بین المللی ماناگوئه پایتخت نیکاراگوئه شده است.صدها نفر از ایرانیان فعال در زمینه فن آوری برتر شنبه در دانشگاه برکلی کالیفرنیا دور هم آمدند تا درباره وضعیت این صنعت در ایران گفتگو کنند.پروستات، غده‌ای به اندازه یک گردو، با افزایش سن، حضور خود را به مردان یاد آوری می‌کند. اندازه این غده، بین ۳۰ تا ۵۰ سالگی، تقریبا هر ۴.۵ سال یکبار دو برابر می‌شود و مشکلات ادراری برای مردان ایجاد می‌کند. سرطان این غده شایعترین سرطان مردان است.محققان می گویند که همه انواع رژیم ها به نتایج مشابه منجر می شود و مردم باید رژیمی را انتخاب کنند که برایشان راحت تر است.دانشمندان می گویند که میمون های واکسینه شده در «دراز مدت»‌ در برابر ویروس ابولا ایمنی کسب کرده اند که چشم انداز آزمایش های موفق انسانی را روشن تر می کند. سازمان بهداشت جهانی می گوید که بیش از دو هزار نفر در شیوع جاری ابولا در غرب آفریقا مرده اند.سیارک ۲۰۱۴ که ابعاد آن به بزرگی یک خانه است حدود ساعت ۲۱:۴۸ امشب به وقت تهران بدون برخورد با زمین از بالای نیوزیلند عبور خواهد کرد. این سیارک را می‌توان با تلسکوپ‌های آماتور در جنوب خط استوا مشاهده کرد.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.ایفا، یکی از مهم‌ترین نمایشگاه‌های سالانه محصولات الکترونیکی از دیروز در برلین، پایتخت آلمان آغاز شده است.گزارش های زیادی در باره خطرات مصرف گوشت برای سلامت انسان انتشار یافته ولی آیا این گزارش ها واقعا درست هستند؟نتایج تحقیق بسیار وسیعی که در بریتانیا انجام شده نشان می‌دهد همجنس‌گرایان و دوجنس‌گرایان دو برابر کسانی که به جنس مخالف گرایش دارند از خدمات بهداشتی و درمانی ناراضی هستند.استرس تلفن‌های همراه: برای خیلی‌ها تلفن‌های هوشمند تبدیل به دیکتاتورهایی در جیب‌‌هایمان شده‌اند که هیچ وقت اجازه نمی‌دهند به طور کامل خاموش شویم، استراحت کنیم و باتری‌های خود را دوباره شارژ کنیم.محققان می‌گویند محتوای نژادپرستانه، زن ستیز و ضد همجنسگرایشبکه‌های اجتماعی به سلامت روان افراد لطمه می‌زند زیرا اعتماد به سلامت جامعه از بین می‌برد. این رفتارهای خشن و خصمانه نسبت به زنان، اقلیت‌ها و افراد و گروه‌های آسیب‌پذیر شدیدتر است.پنج مارمولکی که برای مطالعه در باره تولید مثل و رشد در شرایط بی وزنی، با یک سفینه روسی به مدار زمین فرستاده شده بودند زنده به زمین برنگشتند. متخصصان احتمال می‌دهند نقص سیستم گرمایشی سفینه باعث شده مارمولک‎ها از سرما یخ بزنند.حملات سایبری‌ای اخیر را می‌توان یکی از پیچیده‌ترین اقداماتی دانست که تاکنون اجرا شده است. در این سری حملات افراد خرابکار با دستی پر و داشتن اطلاعات کامل از قربانیان خود سعی در نفوذ به حساب ایمیل آنها کرده‌اند که در برخی موارد نیز موفق بوده اند.بر اساس تحقیقات تازه دانشگاه کمبریج و ابردین در بریتانیا اگر مصرف گوشت و مواد لبنی در دنیا به همین سرعت رشد کند، تولید گازهای گلخانه ای ۸۰ درصد افزایش خواهد داشت.تحقیقات دانشمندان نشان می‌دهد برای جلوگیری از افزایش گازهای گلخانه‌ای و تامین نیازهای غذایی مردم دنیا باید مصرف جهانی گوشت کاهش پیدا کند. اگر مصرف محصولات غذایی حیوانی تا سال ۲۰۵۰ به همین روال ادامه پیدا کند تولید گازهای گلخانه‌ای ۸۰ درصد بیشتر می‌شود.ابولا یکی از خطرناک‌ترین و کشنده‌ترین ویروسهای جهان است ولی مثل ویروس از طریق هوا و تنفس شیوع پیدا نمی‌کند. پزشکان می گویند که در صورت رعایت پنج توصیه می‌توان بسادگی از ابتلا به این ویروس پیشگیری کرد.بر اساس تحقیقات ارائه شده در انجمن قلب آمریکا، خوردن نمک بیش از حد سالانه  میلیون نفر را می کشد: با حملات قلبی و سکته مغزی.بالا یا پایین بودن قند خون می تواند مشکلات جدی برای سلامتی ایجاد کند. مبتلایان به دیابت می توانند انسولین خونشان را با تزریق روزانه کنترل کنند اما زندگی برایشان هیچ وقت عادی نیست.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.در لیبریا، یکی از چهار کشور غرب آفریقا که با بیماری مرگبار ابولا دست و پنجه نرم می کند، دو بیمار با داروی آزمایشی زی مپ مداوا شده اند. این همان دارویی است که قبلا برای درمان ۷ بیمار بکار گرفته شده بود اما دو نفر از آنها جانشان را از دست دادند.یک استاد دانشگاه در آمریکا ۱۲ میلیون عکس تاریخی را که مشمول قانون کپی‌رایت نیست، در اختیار کاربران اینترنت گذاشته است.گوگل، غول جستجوگر اینترنتی، می گوید که نخستین پهپادش را آزمایش کرده است. این شیئ پرنده توسط آزمایشگاه تحقیقاتی سری گوگل گوگل اکس در قالب طرحی به نام پروژه بال طراحی و آزمایش شده است.بسیاری از افرادی که از سرطان رنج می برند به افسردگی هم مبتلا می شوند. ولی پزشکان آنقدر که برای بهبود شرایط جسمی این بیماران تلاش می کنند به وضعیت بد روحیشان اهمیت نمی دهند.کارشناسان می گویند حفاظت از چشم در برابر نور آفتاب مهم است و باید از عینک آفتابی استفاده کرد. همانطور که نور خورشید می تواند باعث سوختگی پوست شود، می‌تواند موجب سوختگی سطح چشم نیز بشود. علاوه بر این اشعه ماوراء بنفش آفتاب با چند بیماری جدی چشم ربط دارد.رابطه چوپان و سگ گله، برای دهه ها رمزآلود بوده. اینکه چطور این دو با همکاری هم می توانند گله ای بزرگ را دور هم جمع و کنترل کنند.نتایج پژوهشی جدید نشان می‌دهد که انسان‌های امروزی و نئاندرتال‌ها زمانی معادل ده برابر طولانی تر از آنچه تا کنون تصور می‌شد در کنار یکدیگر زندگی کرده‌اند.یک مقام وزارت بهداشت و درمان ایران اعلام کرده که پنج استان کهگیلویه و بویراحمد، سیستان و بلوچستان، هرمزگان، کرمان و خوزستان با سوء تغذیه و ناامنی غذایی مواجه هستند.ادعا شده که کارشناسان اطلاعاتی بریتانیایی و آمریکایی که سعی دارند وب پنهان را هک کنند، عمداً توسط همکاران خود تضعیف می شوند. جاسوسان هر دو کشور به منظور یافتن نقص فنی در شبکه تور، که مسیر رایجی برای دستیابی ناشناس به سایت های مخفی است، تلاش می کنند.یکی از مقامات ارشد دولت ژاپن امروز اعلام کرد که چند کشور از ژاپن درخواست کرده‌اند تا داروی فاوی‌پیراویر را برای درمان ابولا در اختیار آنها قرار دهد. فاوی‌پیراویر () در اصل داروی آنفلونزا است و هنوز مراحل آزمایشی خود را طی می‌کند.رئیس سازمان حفاظت محیط زیست ایران می‌گوید که ظرفیت اکولوژیکی تهران در سال ۱۳۷۵ پایان یافت و اکنون میزان استفاده از منابع طبیعی در تهران حدود هفت برابر ظرفیت طبیعی است. به گفته او باید به شیوه قانونی، مانع از افزایش جمعیت پایتخت ایران شد.گرانترین قهوه دنیا قهوه عاج سیاه است که در تایلند و با کمک فیل‌ها تولید می‌شود. دستگاه گوارش فیل پروتئین این قهوه را از بین می‌برد و به آن طعمی خاص و منحصر به فرد می‌دهد. این قهوه که عرضه آن بسیار محدود است به قیمت فنجانی پنجاه دلار به فروش می‌رود.مقامات سازمان فضایی اروپا تایید کردند که ماهواره‌های پنجم و ششم پروژه موقعیت‌یابی جهانی گالیله در مدار غلط قرار گرفته‌اند. این دو ماهواره جمعه گذشته به فضا پرتاب شدند. قرار است پس از تحلیل فنی پرتاب جزئیات بیشتری در این باره منتشر شود.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.یکی از موشک‌های تولیدی شرکت آمریکایی اسپیس‌اکس عصر روز جمعه، ۲۲ اوت، اندکی بعد از یک پرتاب آزمایشی منفجر شد.آیا به سلامت روان به اندازه سلامت جسم اهمیت می دهیمگروهی از پژوهشگران آمریکایی می‌گویند که توانسته‌اند با بهره گرفتن از کاستی‌هایی که در حافظه تلفن‌های هوشمند وجود دارد، اپلیکیشن جیمیل در آن تلفن‌ها را هک کنند.پزشک آمریکایی که از بیماران مبتلا به ابولا در لیبریا این بیماری را گرفته بود و در بیمارستانی در آتلانتای آمریکا تحت درمان با داروی آزمایشی زی‌مپ قرار گرفته بود از بیمارستان ترخیص شد.تحقیقات نشان می دهند که افسردگی و اضطراب در بین افرادی که به تازگی به بیماری پارکینسون مبتلا شده اند دو برابر از افراد عادی است. تحقیقات قبلی نشان داده بود که تأثیر بیماری پارکینسون بر مغز می تواند عامل ایجاد کننده افسردگی باشد.بارها پیش آمده که در سنگ، گل یا سایر اشیا تصویر آشنایی ببینیم، تصویر انسان یا حیوان یا هر تصویر دیگری که به چشم ما آشنا می‌آید. این پدیده پاریدولیا نام دارد که یک پدیده روانشناختی است و برداشت غیر واقعی مغز است از اطلاعاتی که در ذهن داریم.رامین گلستانیان، فیزیک‌دان ایرانی و استاد دانشگاه آکسفورد، برنده نشان هول‌وک از انجمن‌های فیزیک بریتانیا و فرانسه شد. این یکی از مدال‌های معتبر جهانی در این رشته است.ممکن است نسل فیلهای آفریقایی، منقرض شود. این نتیجه جدیدترین تحقیقاتی است که می گوید سالی ۳۵ هزار فیل به خاطر عاجهایشان کشته می شوند و اگر این متوقف نشود، ممکن است تا کمتر از صد سال، نسلشان منقرض شود.ادامه فشارهای توییتر برای محدود کردن حساب‌های کاربری گروه دولت اسلامی (داعش سابق) باعث شده است که این گروه شبه‌نظامی به سراغ سایت‌های اجتماعی دیگری برود.نایب‌رئیس جامعه دامپزشکان ایران درباره وجود آنتی‌بیوتیک در شیر و لبنیات در ایران هشدار داده.این هشدارها بعد از آن منتشر می‌شود که وزارت بهداشت ایران هم درباره وجود مواد غیرمجاز  از وایتکس گرفته تا خرده صابون و آنتی بیوتیک هشدار داد.محققان کینگز کالج لندن می‌گوید نقاشی کودکان چهار ساله تا حدی از هوش آنها در چهارده سالگی خبر می‌دهد. آنها معتقدند کودکانی که توانایی کشیدن شکل انسان را بیشتر بروز می‌دهند تا حدی باهوش‌تر از آنهایی هستند که این توانایی را نشان نمی‌دهند.نایب رئیس جامعه دامپزشکان ایران می‌گوید وزارت بهداشت هیچ کنترلی بر وجود آنتی بیوتیک در شیر دام ندارد. در ایران سقف مجاز آنتی بیوتیک در شیر تعریف نشده است و تجویز بی‌رویه و بی‌ضابطه آنتی‌بیوتیک به دام بدون کنترل‌های نظارتی باعث آلودگی شیر به آن می‌شود.محققان می‌گویند یک فرمول ریاضی پیدا کرده‌اند که با دقت زیاد می‌تواند شادی را پیش‌بینی کند. آنها معتقدند مهمترین عامل شادی و رضایت، یکی پاداشی است که می‌گیریم و دیگری انتظار و توقع خود ما. انتظار ما مثل پیچ تنظیم شادی عمل می‌کند.کارشناسان امنیت سایبری، ایمنی استفاده از یو اس بی برای وصل کردن دستگاه ها به کامپیوتر را به طور جدی زیر سوال برده اند. کارستن نوهل و جاکوب لل، دو محقق ساکن برلین، نشان دادند که چگونه یک دستگاه یو اس بی می تواند یک کامپیوتر را بدون اطلاع کاربر آلوده کند.مجله علمی راز دانش یکشنبه هر هفته از چشم‌انداز بامدادی رادیو بی‌بی‌سی پخش می‌شود.میلیونها نفر در جهان با افسردگی دست و پنجه نرم میکنند. راه های بسیاری هم برای کمک به مقابله با آن وجود دارد ، از دارو گرفته تا مشاوره. حالا روش دیگری هم پیشنهاد شده. بندبازی.در بسیاری از داستان‌های عامیانه، به‌ویژه در اروپا، زاغی‌ها اغلب به عنوان شخصیت‌هایی دزد شناخته می‌شوند، اما نتایج یک پژوهش جدید نشان داده است که زاغی‌ها نه تنها خرده‌ریز نمی‌دزدند، بلکه به طور مشخص، از اشیاء براق می‌ترسند.دانشگاه کمبریج فرصتی را برای دانشمندان و عاشقان شکلات فراهم کرده که بتوانند از این دانشگاه دکترای شکلات بگیرند. موضوع تحقیق این دکترا تحقیق درباره بالا بردن دمای آب شدن شکلات است.سازمان بهداشت جهانی می گوید شیوع بیماری مرگبار ابولا بسیار جدی‌تر از آن چیزی است که تصور می شد.گروهی از پژوهشگران در آمریکا بیش از هزار ربات هم‌شکل تولید کرده‌اند که می‌توانند با هم ارتباط برقرار کنند و شکل‌های دو بعدی بسازند.واکنش‌ها به کسب «مدال فیلدز» توسط مریم میرزاخانی، ریاضی‌دان ایرانی ادامه دارد. واکنش رسانه‌های آمریکایی به این موضوع را در گزارشی از خشایار جنیدی بشنوید و پس از آن، مهرزاد فتوحی نگاهی کرده به واکنش‌ها به این خبر در میان ایرانیان و در شبکه‌های اجتماعی.گروه سازنده برنامه کلیک فارسی، هر هفته روزهای جمعه خبرهای دنیای فناوری را به شنوندگان برنامه چشم‌انداز بامدادی رادیو بی بی سی ارائه می‌کند.چهارشنبه بیست و دوم مرداد خانم مریم میرزاخانی استاد ریاضیات دانشگاه استنفورد، مدال فیلدز را از خانم پارک‌گئون‌های رئیس‌جمهور کره جنوبی در مراسم افتتاحیه کنفرانس جهانی ریاضیات دریافت کرد.روسیه برای شناسایی هویت کاربران شبکه تور در اینترنت، جایزه تعیین کرد. وزارت کشور روسیه گفت که هدف از این مسابقه، اطمینان حاصل کردن از دفاع و امنیت ملی است. شبکه تور، مکان و هویت کاربران را پنهان و ردگیری کاربرانش را تا حد زیادی دشوار کرده است.پس از فاجعه اتمی در نیروگاه هسته‌ای فوکوشیمای ژاپن، یکی از مشکلات، اندازه‌گیری میزان آلودگی نقاط مختلف شهر به مواد رادیواکتیو بوده است. دسترسی به بعضی از این نقاط برای انسان مشکل یا خطرناک است. برای این مساله، دانشمندان بریتانیایی راه‌حلی تازهشاید کمی عجیب و ترسناک به نظر بیاید ولی آیا راز جوان ماندن و پیر نشدن میتواند در خون جوانان باشد؟ تحقیقات علمی جدید در آمریکا نشان میدهد که شاید با تزریق خون جوان بشود جلوی پیر شدن مغز انسان را گرفت!امروز متن سیاست‌های کلی علم و فناوری کشور که بوسیله آیت الله علی خامنه‌ای رهبر ایران به سران سه قوه و رئیس مجمع تشخیص مصلحت نظام ابلاغ شده‌است منتشر شد.رضا منصوری مدیر طرح رصدخانه ملی ایران گفته است که اگر پول نباشد طرح رصدخانه ملی از اول مهرماه تعطیل خواهد شد.نگاهی به نمایشگاه چاپ سه بعدی در لندناز ویرانه‌های پلاسکو دود بلند می‌شود و کار آواربرداری به‌خاطر سنگینی بتن و تلاش برای یافتن اجساد با کندی و احتیاط صورت می‌گیرد. دو جسدی که پیدا شده‌اند باید با آزمایش د‌ی‌ان‌ا احراز هویت شوند.شهردار تهران می گوید عملیات آواربرداری یک هفته طول خواهد کشید. محمدباقر قالیباف هم زمان وعده کرد که محل کسب و کار موقت برای حادثه دیدگان پلاسکو فراهم  شود.  ● با پیدا شدن جسد دو تن از آتش نشان ها از زیر آوار، شمار کشته شدگان به سه نفر رسید. نفر اول در روز حادثه بر اثر شدت سوختگی در بیمارستان درگذشته بود. به دلیل غیرقابل شناسایی بودن چهره و هم چنین از بین رفتن اتیکت لباس های افراد پیدا شده، جنازه ها باید در پزشکی قانونی و با آزمایش دی ان ا احراز هویت شوند.  ● ایسنا می نویسد حجم آوارها در شامگاه شنبه دوم بهمن به نسبت روزهای گذشته کاهش چشمگیری یافته و ماموران سرگرم تخریب باقی مانده دیوار بتنی در سمت چپ ساختمان پلاسکو هستند: «در جنوب غربی پلاسکو، یک بارانداز ۱۰۰ تنی وجود دارد که نیروهای عملیاتی در حال تلاش برای بریدن آن هستند؛ چرا که با بریدن آن، به سرعت همه آوارها برداشته خواهد شد.»  ● در ساعت هشت و نیم شب در محوطه حادثه دیده، وضعیت سکوت اعلام شده تا سگ های زنده یاب به عملیات تجسس ملحق شوند.  ● ایستگاه هایی در محوطه برای ماموران سوپ گرم آماده می کنند تا بتوانند سرمای محیط را تحمل کنند.  ● خبرگزاری فارس نوشت آوار برداری سرعت گرفته و در ساعت ۲۲ به وقت تهران، برش سازه  های سنگین برای تسهیل در روند آواربرداری با استفاده از جرثقیل ۳۶۰ تنی جریان دارد.  ● فارس از صدور اولین چک خسارت به اصناف بیمه شده پلاسکو به مبلغ ۲۶۲ میلیون تومان خبر داد. این چک را بیمه ایران و بیمه نوین صادر کرده اند.   ● معاون شهردار تهران گفت بازار کویتی ها تخریب نمی شود بلکه پس از عملیات آواربرداری و ایمن سازی ساختمان پلاسکو، مرمت خواهد شد.  ● جلال ملکی، سخنگوی مدیریت بحران پلاسکو گفت: در مجموع پیکر شهدای آتش نشان و کسانی که خانواده آنها به نیروی انتظامی مراجعه و اعلام مفقودی کرده اند، ۲۵ نفر است: « اما عدد ۱۶ شهید برای آتش نشانی قطعی و باقی جزو مفقودین هستند.» او تاکید کرد که هر خبر خارج از این کانال، غیر کارشناسی و نامعتبر است. ملکی هم چنین اخبار منتشره پیرامون دریافت سیگنال از تعدادی افراد زنده در زیر آوار را رد کرد و گفت دستگاه های لازم و سگ های زنده یاب در محل حادثه حضور دارند اما علائمی از زنده بودن محبوس شدگان تاکنون دیده نشده است.  ● سخنگوی اورژانس تهران غروب شنبه دوم بهمن گفت تعداد مصدومان حادثه پلاسکو به ۱۴۵ نفر رسیده است: «بیشتر مجروحان به خصوص از صبح امروز نیروهای آتش نشان و امدادی هستند زیرا مردم عادی در محل حضور ندارند.»  ● عباس جعفری دولت آبادی، دادستان تهران از تشکیل پرونده قضایی برای حادثه پلاسکو خبر داد و خواستار توضیح هیات مدیره ساختمان در این زمینه شد. محمد جعفر منتظری، دادستان کل کشور نیز گفت شعبه ویژه ای برای پیگیری مسائل حقوقی آتش سوزی و ریزش پلاسکو تشکیل شده است.  ● شهرام کوسه غراوی، عضو کمیسیون عمران مجلس به ایلنا گفته که شاید پس از اتمام امدادرسانی پلاسکو، کمیته حقیقت یاب در مجلس تشکیل شود. ولی الله شجاع پوریان عضو شورای شهر تهران پیشتر از تشکیل این کمیسیون در شورای شهر خبر داده بود. او گفته که شورای شهر فعلا از ورود به مسائل حاشیه ای خودداری می کند اما در زمان مناسب راجع به این موضوع به مردم گزارش خواهد داد.  ● ولی الله سیف، مدیرکل بانک مرکزی پس از حضور در محل حادثه اعلام کرد که تسهیلاتی برای اعطای وام به اصناف مشغول کار در پلاسکو با سود ۱۸درصد در نظر گرفته شده است. ایسنا نوشت سقف این وام تا ۳۰۰ میلیون تومان است که به ۵۶۰ واحد صنفی پلاسکو پرداخت می شود: «در مجموع قرار است حدود ۲۰۰ میلیارد تومان اعتبار برای این حمایت بانکی از واحدهای صنفی ساختمان پلاسکو تامین مالی شود.» ظاهرا اعتبار این وام ها از منابع خود بانک ها تامین می شود نه از سوی بانک مرکزی.  ● رئیس پلیس تهران می گوید محدودیت های ترافیکی در منطقه حادثه همچنان ادامه خواهند داشت. او ابراز امیدواری کرد که با سرعت گرفتن آواربرداری، محدودیت های در نظرگرفته شده تا شعاع ۱۰۰ متری حادثه لغو شوند.  ● وزیر کشور وعده داد که کارگران بیکار شده پلاسکو با کمک وزارت کار شاغل شوند و تسهیلاتی دریافت کنند. رحمانی فضلی جزییات چنین مساعدتی را روشن نکرد.  ● معاون امنیتی استاندار تهران، عامل انسانی را علت وقوع آتش سوزی و تخریب پلاسکو خواند.  ● مازیار حسینی، معاون شهردار تهران گفت آخرین مرحله حساس دیوار غربی این ساختمان است که یک سازه فلزی با طول زیادی آوار شده و باید آن را برداشت که بعد از این مرحله کار سرعت بیشتری می گیرد.  ● رئیس اتحادیه پیراهن دوزان تهران گفت چندین کارگر ساختمان زیر آوار مانده اند و هیچکس از آنها خبری ندارد. قرار شده کسبه ساختمان پلاسکو روز یکشنبه اظهاریه هایی در ارتباط با آخرین وضعیت واحد کاری خود و میزان کالاهایشان را پر کنند و به وزارت صنعت بدهند تا روند برآورد خسارت های احتمالی به جریان بیفتد.  ● عبدالله ناصری، کارشناس رسانه به فرارو گفته که حجم تناقضات و اظهارات متفاوت موجب برآشفتگی مردم شد: «پلاسکو نشان داد، هم در عرصه مدیریت و هم در عرصه اطلاع رسانی ناکارآمد و نابسامان بودیم چرا که این روزها رسانه ها مملو از خبرهای متفاوت و ناصحیح شده است و هیچ مرجعی متصدی خبرهای موثق و تایید شده نیست.»  ● روزنامه فرهیختگان از قول موسی خاتم، مامور آتش نشانی ایستگاه ۲۰ تهران نوشته است: «ماشینی خریده اند که چهار هزار لیتر آب دارد. این برای اروپاست که در خیابان ها شیر آب آتش نشانی دارد نه برای ایران. ۶ بالابر در تهران داریم که دو تایش از رده خارج شده. خودم دیدم که بعد از ریختن ساختمان یکی از بچه ها از نردبان افتاد داخل سفارت انگلیس؛ از ارتفاع ۵۵ متری.»  این مامور آتش نشانی، بی تجربگی در مدیریت میدان را از عوامل فروریختن پلاسکو دانسته است: «دیوار شرقی را آب دادند و این باعث سنگین شدن ساختمان شد. می گویند منبع گازوییل منفجر شد. منبع گازوییل اصلا منفجر نمی شود. گازوییل می سوزد اما منفجر نمی شود.»نایب رئیس فراکسیون زنان در مجلس دهم با اشاره به لزوم عدالت جنسیتی، از قبضه شدن پست‌های مدیریتی توسط مردان انتقاد کرده و می‌گوید مشارکت سیاسی و اقتصادی زنان کشور با نرخ ورودی آنها به دانشگاه‌ها تناسب ندارد.طیبه سیاوشی شاه عنایتی، نایب رئیس فراکسیون زنان مجلس، از فراهم نبودن امکان مشارکت زنان در عرصه های سیاسی و اقتصادی کشور انتقاد کرده است. او به خبرگزاری ایلنا گفته که زنان به نسبت سهم شان در آموزش عالی، از پست های مدیریتی بهره مند نیستند.  سیاوشی یادآوری کرده که دستیابی به توسعه متوازن و پایدار مستلزم توجه به توانایی های زنان است: «بنابر ماده عدالت جنسیتی دستگاه های اجرایی موظف و مکلف به رعایت این مسئله شده است و این در حالی است که معاونت زنان و خانواده ریاست جمهوری نیز باید در راستای تحقق این مهم اقدام کند.»  ماده ۱۱۶ لایحه برنامه ششم توسعه بر لحاظ کردن سرمایه انسانی زنان در فرآیند توسعه پایدار و متوازن استوار است. مجلس دهم در روز ۱۹ دی این ماده را با ۱۶۲ رای موافق، ۲۲ رای مخالف و ۶ رای ممتنع تصویب کرد.  این ماده مقرر می کند: «کليه دستگاه های اجرائی موظفند به  منظور تحقق اهداف مندرج در اصول دهم، بيستم و بيست و يکم قانون اساسی، اهداف سند چشم انداز و سياست های کلی برنامه ششم و سياست های کلی خانواده مبنی بر تقويت نهاد خانواده و جايگاه زن در آن و استيفای حقوق شرعی و قانونی زنان در همه عرصه ها و توجه ويژه به نقش سازنده آنان و نيز به منظور بهره مندی جامعه از سرمايه انسانی زنان در فرآيند توسعه پايدار و متوازن، با سازماندهی و تقويت جايگاه سازمانی امور زنان و خانواده در دستگاه، نسبت به اعمال رويکرد عدالت جنسيتی بر مبنای اصول اسلامی در سياست ها، برنامه ها و طرح های خود و ارزيابی آثار تصميمات خود در آن چارچوب، براساس شاخص های ابلاغی ستاد ملی زن و خانواده در چارچوب سياست های کلی خانواده اقدام کنند.»  بیشتر بخوانید: نرخ مشارکت اقتصادی زنان ایرانی تنها ۱۳ درصد است  طیبه سیاوشی به ایلنا گفته است که تصویب این ماده معطوف به تبعیض مثبت برای زنان نیست بلکه تاکیدی است بر این که تبعیض منفی علیه زنان اعمال نشود: «ما به دنبال این هستیم که شایسته سالاری که نیاز جامعه است، در عمل نیز اجرا شود و در این راستا به زنان شایسته و شایستگی های این گروه از جامعه توجه شود.»  طبق آمارهای رسمی، ۶۴ میلیون نفر از جمعیت کشور بالای ۱۰ سال سن دارند و ۳۸ درصد آنها جزء فعالان اقتصادی منظور می شوند.۵۰ درصد این عده باید زنان باشند، اما سهم آنها در مشارکت اقتصادی تنها ۱۳درصد است.  مشاور وزیر کار، پیش از این، غیرفعال بودن ۸۷ درصد جمعیت زنان ایرانی در اقتصاد کشور را نامتناسب با تحصیلات و توانمندی های زنان و اهداف توسعه خوانده و گفته بود که  بیشترین تراکم مشارکت اقتصادی زنان نیز در بخش خدمات است و نه صنعت.  وحیده نگین، مشاور وزیر کار، تعاون و رفاه اجتماعی در امور زنان، نرخ نازل مشارکت اقتصادی زنان و محدودیت ها و موانع موجود برای به صحنه کشاندن زنان را ناشی از نگاه جنسیتی، مردسالارانه و بسترهای فرهنگی و اجتماعی دانسته بود.  شهیندخت مولاوردی، معاون رئیس جمهور ایران در امور زنان هم قبلا اعلام کرده که آمار بیکاری در میان زنان تحصیل کرده بالای ۴۰ درصد است: «در دهه های اخیر به واسطه رشد تحصیلات دانشگاهی دختران، نمره قابل قبولی گرفته ایم، اما در زمینه تبدیل این دانش آموختگان به نیروی انسانی هنوز نتوانسته ایم موفق باشیم.»شماری از تشکل‌های دانشجویی سراسر کشور در نامه‌ی سرگشاده‌ای از رئیس جمهوری خواسته‌اند راه رسیدگی به اتهام‌های برادرش، حسین فریدون را هموار کند.در ماه های گذشته، به ویژه پس از افشای حقوق ها و دریافت های غیرمتعارف برخی مدیران بانکی، نام حسین فریدون برادر و دستیار ارشد رئیس جمهوری بارها در پیوند با پرونده های فساد مطرح و اتهام هایی به او وارد شده است.  این اتهام زنی ها بیشتر از سوی رسانه های وابسته به اقتدارگرایان شایع شده و در مواردی برخی نمایندگان افراطی مجلس شورای اسلامی نیز به آن دامن زده اند.  خبرگزاری تسنیم، نزدیک به سپاه پاسداران، شنبه (دوم بهمن ماه) متن نامه ی سرگشاده ای خطاب به حسن روحانی را منتشر کرد که گفته می شود ۱۰۴ تشکل دانشجویی آن را امضاء کرده اند.  در این نامه ابراز تاسف شده که خبر فسادهای اخیر مانند مسئله حقوق های نجومی، اختلاف ۸ هزار میلیاردی در صندوق فرهنگیان، اختلاس ۱۲۰۰ میلیاردی در بانک ملت و ; همچون موریانه به جان پایه های اعتقادی مردم افتاده است.  بیشتر بخوانید: افزایش حمله و اتهام زنی به برادر حسن روحانی  شایعه اعمال نفوذ روحانی  تشکل های دانشجویی یاد شده به حسن روحانی نوشته اند: «شواهد و قرائن موجود نشان می دهد جناب آقای حسین فریدون، برادر جناب عالی، به عنوان یکی از متهمان دخیل در این پرونده های فساد بوده که به دلایل مختلفی قوه قضائیه امکان بررسی این اتهامات را ندارد. از جمله شایعاتی که در این بین مطرح بوده این است که حضرت عالی به عنوان ریاست جمهور، اجازه رسیدگی به این پرونده برادرتان را نمی دهید.»  در جریان برکناری و دستگیری علی رستگار، مدیر عامل پیشین بانک ملت و برکناری علی صدقی، مدیرعامل بانک رفاه گزارش هایی مبنی بر اعمال نفوذ حسین فریدون برای انتصاب آنها به این سمت ها منتشر شده بود.  چندی پیش ناصر سراج، رئیس سازمان بازرسی کل کشور به خبرنگاران گفته بود که علی صدقی، با لابی گری و فشار برادر حسن روحانی مدیرعامل بانک رفاه شد.  حسین نقوی حسینی، سخنگوی کمیسیون امنیت ملی مجلس نیز ۱۷ تیرماه امسال به تسنیم گفته است: «براساس اخبار رسیده آقای فریدون در انتصاب مدیران عامل بانک ها اختیاراتی داشته و با لابی گری آنها را در جایگاه مدیرعاملی می نشانده است.»  بیشتر بخوانید: مطهری: حقوق های نامتعارف منحصر به کارمندان دولت نیست  سکوت دستگاه قضائی  نمایندگان تشکل های دانشجویی در بخش پایانی نامه خود به روحانی نوشته اند: «مصرانه از شما درخواست داریم برای جلوگیری از پخش این شایعات و نشان دادن حسن نیت خود به عنوان پاسدار قانون اساسی، صراحتا و به صورت علنی به ریاست محترم قوه قضائیه اعلام کنید که بدون هیچگونه اغماضی به پرونده اتهامات آقای حسین فریدون رسیدگی شود.»  بیش از دو سوم امضاءکنندگان این نامه واحدهای بسیج دانشجویی دانشگاه های مختلف هستند که نیمی از آنها به مراکز آموزشی در مشهد تعلق دارند.  در میان امضاءکنندگان نزدیک به ۲۰ انجمن اسلامی دانشجویی نیز به چشم می خورد که خود را عضو دفتر تحکیم وحدت معرفی کرده اند.  علیرضا زاکانی، از فرماندهان پیشین بسیج دانشجویی و نماینده سابق مجلس تیر ماه امسال در یک نشست خبری ادعا کرد که بانک ملت با فشار حسین فریدون ۴۰۰ میلیون درهم با کارمزد صفر درصد به دو بدهکار بانکی داده و صرافی ها این پول ها را تبدیل و پول گرفته شده را در بانک ملت با سود ۲۴ درصد سپرده گذاری کردند.  به گزارش خبرگزاری دولتی ایرنا، فریدون همان زمان در واکنش به این ادعا گفته بود: «به نظر می رسد اینگونه افراد برای خود مصونیتی فراتر از قانون متصور هستند و افترا و دروغ را جایز می شمارند که ادعاهایی مثل پرداخت وام های کلان بدون رعایت موازین و ضوابط قانونی یا کارمزد صفر درصد که موجب وهن و تمسخر است را بدون هیچگونه سند و مدرکی مطرح می کنند.»  برادر رئیس جمهور با بی پایه خواندن اتهام هایی که به او وارد شده از دستگاه قضائی خواسته بود با اینگونه رفتارهای غیراخلاقی و غیرقانونی برخورد کند. تا کنون قوه قضائیه تکلیف این اتهام ها و اتهام زنندگان احتمالی را مشخص نکرده است.برای نخستین بار گرو‌ه‌های راست پوپولیست آلمان، ایتالیا، فرانسه و هلند یک کنفرانس رسمی برگزار کردند. به گفته مارین لوپن، رهبر حزب راستگرای جبهه ملی فرانسه، برکسیت و پیروزی دونالد ترامپ زمینه‌ساز تولد جهانی نو هستند.سال ۲۰۱۷ سال انتخاباتی پراهمیت برای آلمان، فرانسه و هلند است. در هر سه کشور گروه های راست گرا و ناسیونالیست های افراطی در حال رشد هستند. به همین دلیل گردهمایی احزاب دست راستی این کشورها در آلمان در روز شنبه (۲۱ ژانویه  ۲ بهمن) توجه رسانه های جهان را به خود جلب کرد.  به گفته خبرنگار روزنامه پرتیراژ بیلد آلمان، این کنفرانس که در شهر کوبلنتس در ایالت رایندلند فالتس برگزار شد، در اصل یک شو انتخاباتی بوده است. گروه های راست و  پوپولیست اروپایی تاکنون در خفا با هم کنفرانس برگزار می کردند. چنین نشستی، یک روز پس از آغاز به کار رئیس جمهوری ایالات متحده، نشانه ی عزم راسخ احزاب راست گرای اروپایی برای کمک به یکدیگر در انتخابات پیش رو به شمار می رود.  نخستین سخنران این نشست مارین لوپن، رهبر حزب راست گرای جبهه ملی فرانسه بود. او ضمن تکرار بخشی از حمله های لفظی همیشگی اش به سیاستمداران اروپایی، بار دیگر آنگلا مرکل، صدراعظم آلمان را به دلیل پذیرش پناهجویان سرزنش کرد. او وعده داد که اروپا به زودی شاهد فعل وانفعالات تازه ای خواهد بود. لوپن اظهار داشت: «ما در حال تجربه پایان یک جهان و تولد جهانی نو هستیم.  بیشتر بخوانید: رشد موازی هراس از جهانی شدن و پوپولیسم راست گرا  سیاستمدار تندروی فرانسوی معتقد است که او و دیگر راست گرایان پوپولیست در اروپا باعث رشد و شکوفایی جهان نو خواهند شد. مارین لوپن بار دیگر یادآور شد که رویای بیداری خلق های اروپا را در سر می پروراند.   آنها در سال های اخیر موفق شده اند با شعارهای ضد اسلامی و مهاجرستیز توجه شمار زیادی از شهروندان ناراضی اروپا را به خود جلب کنند، اما راه حلی برای ازبین بردن ریشه های مهاجرت و فرار میلیون ها انسان در کشورهای دیگر عرضه نکرده اند.  پوپولیست های آلمان و هلند  پس از لوپن، فراوکه پِتری، رهبر حزب راست پوپولیست آلترناتیو برای آلمان و خیرت ویلدرز، رهبر حزب آزادی هلند سخنرانی کردند. پتری نیز ضمن حمله به دولت های اروپایی اظهار داشت که اروپا را باید از نو تعریف کرد و شکل داد.  پتری خواهان هویت ملی و روح اروپایی برای اروپاییان است و برای جدایی آلمان از اتحادیه اروپا تلاش می کند.    خیرت ویلدرس، رهبر حزب آزادی هلند که بخشی از فعالیت خود را صرف مبارزه با اسلام و اسلام گرایی می کند، ضمن تبریک به دونالد ترامپ اظهار داشت که زمان تغییر برای اروپا هم فرارسیده است.  ویلدرس که به آلمانی سخنرانی می کرد گفت: «اروپا به فراوکه (پتری) نیاز دارد نه آنگلا (مرکل)».   تظاهرات مخالفان  نشست سران احزاب راست پوپولیست اروپایی با اعتراض شماری از ساکنان کوبلنتس روبرو شد. در طول روز هزاران نفر در تظاهراتی که توسط گروهی متشکل از فعالان سندیکایی، سیاسی و دینی برگزار شده بود شرکت کردند.  بیشتر بخوانید: آلمانی ها کمتر پذیرای پوپولیسم هستند  در این حرکت اعتراضی که عنوان آن کوبلنتس رنگارنگ می ماند بود، مالو درایر، رئیس دولت ایالتی راینلندفالتس، و دیتمار موشاید، رئیس اتحادیه سندیکاهای آلمان () نیز سخنرانی کردند.  خانم درایر از مردم آلمان خواست، از این پس در برابر فعالیت های سیاستمداران پوپولیست سکوت نکنند و به حرکت های اعتراضی دست بزنند. او گفت: «زمان آن فرارسیده است که دیگر کسی در خانه نماند».زنان کشورهای گوناگون از سراسر جهان علیه رئیس جمهوری جدید آمریکا متحد می‌شوند. یک روز پس از ادای سوگند ترامپ، صدها هزار زن از کشورهای گوناگون به خیابان‌ها رفتند. آغاز این حرکت بین‌المللی در استرالیا بود.راهپیمایی میلیونی زنان در روز شنبه (۲۱ ژانویه  ۲ بهمن) نقطه آغازین اعتراضات گسترده ملی و بین المللی علیه دونالد ترامپ، رئیس جمهوری جدید ایالات متحده است که گفته می شود بیش از ۶۳۰ راهپیمایی را دربر می گیرد.  به گزارش خبرگزاری ها از بامداد روز شنبه، ساعت ها پیش از آغاز راهپیمایی در واشنگتن، هزاران زن و مرد به مرکز شهر رفته اند تا در این حرکت اعتراضی شرکت کنند.  شماری از اهالی فرهنگ و هنر از جمله الک بالدوین، رابرت دنیرو، مایکل مور، اسکارلت جوهانسون، جولیان مور، شر (خواننده و بازیگر)، کتی پری و شرلین سرکیسیان هم در این راهپیمایی شرکت خواهند کرد.  بیشتر بخوانید: نخستین سخنرانی آتشین رئیس جمهوری جدید ایالات متحده آمریکا  خبرگزاری ها به نقل از برنامه ریزان احتمال می دهند که در واشنگتن بین ۲۰۰ تا ۵۰۰ هزار نفر در راهپیمایی شرکت کنند.    انگیزه اعتراضات  مبتکران راهپیمایی میلیونی زنان تاکید می کنند که اعتراض آنها تنها به رفتار و گفتار ترامپ در رابطه با زنان نیست بلکه آنها با این حرکت مخالفت خود را با نژادپرستی، نابرابری اجتماعی، تهدید مهاجران، هوموفوبیا، تبلیغ علیه مسلمانان و زن ستیزی به نمایش می گذارند.  نخستین راهپیمایی های زنان در روز شنبه در چند شهر استرالیا و نیوزلند برگزار شد.  بیشتر بخوانید: کاربران ایرانی در باره ریاست جمهوری ترامپ چه می گویند؟  اعتراضات خیابانی علیه ترامپ در روز جمعه (۲۰ ژانویه) و هم زمان با ادای سوگند رئیس جمهور جدید شروع شد. در واشنگتن تظاهرکنندگان با ماموران پلیس به زد و خورد پرداختند. حدود ۲۷۰ تن از معترضان دستگیر شدند.  در کشورهای گوناگون از جمله آرژانتین، آفریقای جنوبی، آلمان، اسپانیا، بریتانیا، جمهوری چک، فیلیپین، کنیا، مکزیک و هندوستان نیز تظاهرات اعتراضی برگزار شد. راهپیمایی برلین، پایتخت آلمان در برابر ساختمان سفارت آمریکا در این شهر بدون درگیری به پایان رسید.چو یون سون، وزیر فرهنگ کره جنوبی قصد داشته هزاران تن از هنرمندان و فرهنگ‌سازان این کشور را از کمک‌های دولتی محروم کند. این افراد از منتقدان دولت هستند. با حکم یک دادگاه محلی او و دو سیاستمدار بلندپایه دیگر بازداشت شدند.روز شنبه (۲۱ ژانویه  ۲ بهمن) رسانه های کره جنوبی اعلام کردند که چو یون سون، وزیر فرهنگ این کشور فهرست سیاهی از هنرمندان و شخصیت های فرهنگی تهیه کرده است. شمار این افراد که از منتقدان دولت هستند حدود ۱۰ هزار تن اعلام شده است. قرار بوده که این فرهنگ سازان از کمک های دولتی محروم شوند.  پرونده فهرست سیاه از مدتی پیش به جریان افتاده و در این رابطه شماری از کارمندان اداره های مختلف دستگیر شده بودند.  بیشتر بخوانید: تظاهرات ده ها هزار نفر علیه رئيس جمهور کره جنوبی  بازرسان ویژه کشف کردند که این اقدام به دستور کیم کی چون، رئیس دفتر سابق ریاست جمهوری و توسط وزیر فرهنگ صورت گرفته است. به همین دلیل این دو مشاور رئیس جمهوری، و همچنین وزیر پیشین فرهنگ دستگیر شدند.  رئیس جمهوری پارک گئون های از چندی پیش به اتهام سوء استفاده از مقام خود و نقض قانون اساسی زیر فشار است.  بیشتر بخوانید: پارلمان کره جنوبی به استیضاح رئیس جمهور رای داد  پارلمان به استیضاح خانم پارک رای داده و در صورتی که دادگاه قانون اساسی تصمیم پارلمان را تایید کند، او استیضاح و به احتمال زیاد برکنار خواهد شد. تا آن زمان نخست  وزیر اداره امور کشوری را بر عهده دارد.انفجار بمب در بازاری پر رفت‌وآمد در پاراچنار واقع در شمال غربی پاکستان، دست‌کم ۲۱ کشته بر جای گذاشت. در این انفجار که بامداد روز شنبه روی داد، حدود ۵۰ تن نیز زخمی شدند که حال ۱۵ تن از آنان وخیم است.مقامات پاکستان گفته اند که بمب را در یک گاری پنهان کرده بودند که معمولا از آن برای حمل و نقل میوه و سبزی استفاده می شود. فیلم های ویدیویی از این حادثه نشان می دهند که چگونه پس از انفجار مردم وحشت زده از محل حادثه می گریزند. در ماه دسامبر در همین بازار انفجار دیگری روی داده بود که به مرگ دست کم ۲۳ تن و جراحت ۳۰ تن انجامید.  بیشتر بخوانید:حمله به زیارتگاه صوفی ها در پاکستان ده ها کشته داد  دولت پاکستان این بمب گذاری را محکوم کرد. چودری نسار علی خان، وزیر کشور پاکستان، وعده داد که برای روشن شدن این حادثه تحقیقات همه جانبه ای انجام خواهد شد.  پاراچنار شهری پشتون نشین و مرکز فرمانداری کُرم در پاکستان است. این فرمانداری جزو مناطق قبیله نشین و دارای موقعیتی ویژه و نیمه خودمختار است و در نزدیکی مرز افغانستان واقع شده است. در این منطقه بیشتر شیعیان زندگی می کنند که یک پنجم جمعیت ۲۰۰ میلیونی پاکستان را تشکیل می دهند.  فرمانداری کُرم اخیرا صحنه ی درگیری های خونین میان شیعیان و سنیان بوده است. در حملات مسلحانه و بمب گذاری های گروه های اسلامگرا در سال های گذشته در پاکستان هزاران غیرنظامی و همچنین ماموران امنیتی کشته شده اند.  بیشتر بخوانید: دست کم ۶۰ کشته در پی حمله مسلحانه به دانشکده پلیس در کویته  یک گروه اسلام گرای سنی که از تشکیلاتی زیرزمینی  به نام تحریک طالبان پاکستان انشعاب کرده است، در تلفنی به خبرگزاری فرانسه، مسئولیت این بمب گذاری را برعهده گرفت. این گروه اعلام کرد تا زمانی که شیعیان در جنگ داخلی سوریه از رژیم بشار اسد پشتیبانی می کنند، به حملات خود در پاکستان ادامه خواهد داد.در سی و پنجمین دوره از جشنواره فیلم فجر بسیاری از سینماگران مشهور و معتبر ایران حضور ندارند. نزدیک به یک سوم فیلم‌هایی که در بخش مسابقه در این دوره اکران می‌شوند، به آثار نخست فیلم‌سازان تعلق دارد.مهم ترین رویداد سینمایی جمهوری اسلامی در سال ۹۵ یک روز زودتر از دوره های گذشته و روز نهم بهمن ماه کار خود را در برج میلاد آغاز می کند.  از آنجا که سالر روز وفات دختر پیامبر اسلام امسال با ۲۳ بهمن مصادف است، مسئولان تصمیم گرفتند از برگزاری مراسم پایانی جشنواره در شب این واقعه صرف نظر و آن را به شامگاه ۲۱ بهمن موکول کنند.  برای بخش مسابقه سی و پنجمین دوره جشنواره فیلم فجر ۲۸ فیلم سینمایی انتخاب شده اند. به گفته ی محمد حیدری، دبیر جشنواره، چند فیلم نیز در حالت رزرو هستند و ممکن است تعداد فیلم های بخش مسابقه به ۳۳ فیلم برسد.  تردید درباره شعور و سلیقه انتخاب کنندگان  هیئت انتخاب این دوره از هفت نفر تشکیل شده که برخی از آنها مانند عماد افروغ، نماینده اصول گرای مجلس هفتم گرچه عضو شورای پروانه نمایش وزارت ارشاد هستند، اما چهره ای سینمایی محسوب نمی شوند.  مطابق معمول سال های گذشته انتخاب های این هیئت، به ویژه از سوی کسانی که آثارشان برای بخش مسابقه برگزیده نشده، به شدت مورد انتقاد قرار گرفته است.  احمد مهران فر، بازیگر فیلم راه رفتن روی سیم که به جشنواره امسال راه نیافته، سوم بهمن در یادداشتی که در فضای مجازی منتشر شد، خطاب به کارگردان این فیلم نوشت: «شاید اگر افراد بیشتری با شعور و سلایق متفاوت هنری در هیئت انتخاب بودند فیلم شما هم پذیرفته می شد. من این آقایان را زیر سؤال نمی برم حتماً در کارشان خبره هستند، حالا بماند که کار بعضی از آنها چیست؟!»  بیشتر بخوانید: اعتراض مشترک چهار هنرمند زندانی به سکوت هنرمندان داخلی  یکی از انتقادها به نحوه انتخاب فیلم های بخش مسابقه جشنواره فجر، که در سال های گذشته بیشتر به گوش می خورد به شائبه دخالت گرایش ها و سلیقه های سیاسی و جناحی در رد و قبول فیلم های متقاضی شرکت در این بخش مربوط می شود.  خشنودی روزنامه کیهان از انتخاب فیلم ها  تمجید روزنامه کیهان، به عنوان بلندگوی اصول گرایان افراطی و اقتدارگرایان، از کار هیئت انتخاب سی و پنجمین جشنواره فیلم فجر شائبه دخالت ملاحظات سیاسی را دست کم در مورد برخی از فیلم ها تقویت می کند.  این روزنامه یک روز پس از اعلام اسامی فیلم های بخش مسابقه جشنواره، با تمجید از هیئت انتخاب ابراز خشنودی کرد که فیلم ماه گرفتگی به کارگردانی مسعود اطیابی و با موضوع فتنه سال ۸۸ به این بخش راه یافته است.  در ادبیات رسمی حکومت جنبش اعتراضی سال ۸۸ فتنه خوانده می شود. روزنامه کیهان همچنین از این که فیلم لرد، ساخته کارگردان حامی فتنه، محمد رسول اف برای بخش مسابقه پذیرفته نشده ابراز خوشحالی کرد.  بیشتر بخوانید: سینمای ایران در سالی که گذشت؛ سالی بهتر اما نه موفق  کاناپه تازه ترین ساخته کیانوش عیاری، کارگردان نام آشنای سینمای ایران، از دیگر آثاری است که به گفته ی دبیر جشنواره به دلیل مسائل ممیزی مورد بررسی قرار نگرفت و از شرکت در بخش مسابقه جشنواره امسال بازماند.  خداحافظی کیانوش عیاری با روسری  شش بازیگر زن فیلم کاناپه برای پرهیز از استفاده از حجاب اجباری موهای خود را از ته تراشیده و در تمام صحنه ها با کلاه گیس جلوی دوربین قرار گرفته اند.  ظاهرا مسئولان ممیزی سینمای ایران هنوز در مورد این ترفند که در عمل ضرورت شرعی پوشیده بودن موی زن را دور می زند، به نظر و نتیجه ی مشخصی نرسیده اند.  به گزارش سینما، سینما عیاری با تاکید بر این که نپذیرفته شدن فیلم کاناپه برای بخش مسابقه غیرمنتظره نبوده، گفته است: «دیگر هیچ فیلم سینمایی نمی سازم که خانم ها در آن روسری به سر داشته باشند؛ چه در خلوت خودشان چه در مقابل محارم این کار را نخواهم کرد.»  تهمینه میلانی، فیلمسازی که به خاطر توجه اش به آسیب های اجتماعی جایگاه ویژه ای در سینمای معاصر ایران دارد، از دیگر چهره های شاخصی است که تازه ترین ساخته ی سینمایی او، ملی و راه های نرفته اش برای شرکت در بخش مسابقه جشنواره پذیرفته نشد.  میلانی در یادداشتی که در صفحه اینستاگرام خود منتشر کرد، در این باره نوشت: «واقعيت اين است كه فيلم به دليل موضوع آن (خشونت خانگی) كه از نظر من و همسرم اولويت فرهنگی است و می تواند راهگشای زوج های جوان به زندگی بهتر شود، مورد پذيرش هيئت انتخاب قرار نگرفته است و فقط همين. اميدوارم در اكران عمومی تاثير خود را در كاهش خشونت خانگی بگذارد. به نظر ما عوامل فيلم شايستگی تشويق داشتند كه ممكن نشد.»  پوست اندازی سینمای ایران  با این همه غیبت بسیاری از بزرگان سینمای ایران در جشنواره سال ۹۵ فقط به خاطر سانسور و خط کشی های سیاسی و ایدئولوژیک نیست.  کار فیلم برداری فیلم های تازه ی برخی از این سینماگران مانند بهمن فرمان ارا تا زمان آغاز بررسی های هیئت انتخاب هنوز به پایان نرسیده بود و برخی دیگر مانند داریوش مهرجویی و ناصر تقوایی فیلم تازه ای نساخته اند.  ابراهیم حاتمی کیا، کمال تبریزی، احمدرضا درویش و اصغر فرهادی از دیگر فیلم سازان مطرحی هستند که اثر تازه ای برای ارائه به جشنواره سی و پنجم فیلم فجر نداشته اند. مسعود کیمیایی، به عنوان یکی از معدود کارگردانان نسل اول سینمای ایران با فیلم قاتل اهلی در بخش مسابقه امسال جشنواره حضور دارد.  در کنار ساخته جدید کیمیایی، آثار شمار اندکی از فیلم سازان باتجربه و مطرح از جمله پوران درخشنده، مسعود جعفری جوزانی و فریدون جیرانی نیز در میان فیلم های بخش مسابقه به چشم می خورد؛ اما تقریبا یک سوم فیلم های این بخش به فیلم اولی ها تعلق دارد.  دبیر سی و پنجمین جشنواره فیلم فجر این ترکیب را مثبت ارزیابی کرده و در برنامه تلویزیونی هفت گفته است: «سینما در حال پوست اندازی است و باید جوانان را جدی تر گرفت. رشد کیفیت آثار فیلم اولی ها و وجود آثار شاخص در میان این آثار، سبب شد تا مجموعا ۹ فیلم اولی به بخش مسابقه جشنواره یعنی سودای سیمرغ راه یابند.»  سال حساس و حذف فیلم های نامناسب  دبیر جشنواره فیلم فجر پنجم بهمن ماه در آخرین نشست خبری پیش از افتتاح جشنواره اعلام کرد که تعداد فیلم های پذیرفته شده برای بخش مسابقه به ۳۳ فیلم افزایش یافته است.  محمد حیدری همچنین خبرهای منتشر شده به نقل از وزیر ارشاد، رضا صالحی امیری درباره حذف شماری از فیلم ها را تکذیب کرد و گفت: «فیلم هایی که در جشنواره حضور دارد براساس قوانین و با داشتن پروانه ساخت ساخته شده اند. هیچ فردی و ارگانی و اداره ای در کار هیئت انتخاب فیلم ها دخالت نکرده است.»  بنابر گزارش ها وزیر ارشاد که سی ام دی ماه برای دیدار با برخی مراجع تقلید به قم سفر کرده بود در ملاقات با آیت الله ناصر مکارم شیرازی گفته است که ۱۰ فیلم با مضامین فمینیستی و نامناسب از جشنواره امسال حذف شده اند.  حجت الله ایوبی رئیس سازمان سینمایی، چند روز بعد اعلام کرد که در اغلب دیدارهای وزیر ارشاد در قم حضور داشته و او چنین چیزی نگفته است. با این همه سیاست های ناشفاف جشنواره سینمایی فیلم فجر همواره با انتقاد سینماگران و کارشناسان روبروست.  به گزارش خبرگزاری ایلنا محمد حیدری در نشست خبری پنجم بهمن ماه اعتراف کرده است: «اینکه جشنواره فیلم فجر سیاست خاصی ندارد، یک ایراد درست است و باید این جشنواره یک ساختار و دبیرخانه و حتی یک چشم انداز ثابت داشته باشد و امیدوارم با پیگیری اهالی سینما و خانه سینما این مسئله درست شود.»  دبیر جشنواره سی و پنجم فیلم فجر در عین حال با اشاره به برگزاری انتخابات ریاست جمهوری و شورای شهر، سال ۹۶ را سال حساسی خوانده و تاکید کرده است، نبابد اجازه بدهیم از فضاها و برنامه های هنری سوءاستفاده سیاسی شود.اوباما طرفدار پرشور کتاب و ادبیات است. می‌گوید کتاب‌ها به او در فهم بهتر جهان یاری دادند. اکنون به جای او مردی به کاخ سفید آمده که برای شعور و دانایی هیچ اهمیتی قائل نیست!همه از عشق اوباما به رقص و موسیقی جاز آگاه هستند. او در حد یک کارشناس موسیقی سیاهان را می شناسد. اما کمتر کسی از علاقه اوباما به ادبیات آگاه است. او می گوید اکنون خوشحال است که برای مطالعه وقت بیشتری خواهد داشت.  اوباما با رسانه های جمعی کمتر مصاحبه می کرد و دوست نداشت از زندگی شخصی خود سخن بگوید. اما در آخرین روزهای ریاست جمهوری با روزنامه نیویورک تایمز مصاحبه ای خواندنی انجام داد که محور آن عشق او به ادبیات است.  اکنون به جای اوباما مردی به کاخ سفید راه پیدا کرده که از سخنانش پیداست هرگز در عمر خود کتابی جدی نخوانده است. ترامپ برای هوش و معرفت انسانی هیچ ارزشی قائل نیست و گمان دارد که همه چیز را خود می داند. برای او تنها موفقیت ارزش دارد که آن هم در پول و مقام خلاصه می شود.  اهمیت کتاب در رشد شخصیت  باراک اوباما از کودکی عاشق کتاب بوده و همه جور کتاب خوانده است. حتی در دوران دشوار ریاست جمهوری که وقت اندکی برای اشتغالات شخصی داشت، همواره کتاب خریده، در ساعات فراغت کتاب خوانده و به دوستان و خانواده خود کتاب خواندن را توصیه کرده و با شماری از نویسندگان سرشناس دوستی داشته است.  اوباما می گوید: «نمی توانم بگویم که کتاب خواندن از من رئیس جمهور بهتری ساخت. اما مطمئن هستم به من یاد داد که موقعیت انسانی خود را در این مقام حفظ کنم».  به گفته اوباما به ویژه در لحظاتی که مقام پرمسئولیت ریاست جمهوری بر او فشار می آورد و خود را درمانده می دید، به ادبیات روی می آورد: «به نوشته های ابراهام لینکلن، مارتین لوتر کینگ، مهاتما گاندی و نلسون ماندلا مراجعه می کردم و از آنها الهام می گرفتم. در این حرفه و مقام آدم گاهی به شدت احساس تنهایی می کند. من گذشته را می کاویدم تا آدم هایی پیدا کنم که این موقعیت را درک کرده و به خوبی درباره آن نوشته اند. برای نمونه چرچیل هم سیاستمداری مهم است و هم یک نویسنده خوب. من کارهای تئودور روزولت را هم با علاقه می خوانم.»  اوباما می گوید برای درک فرهنگ های دیگر و به ویژه شناختن انسان های رنگارنگ این کره خاکی یاوری بهتر از ادبیات نیافته است. برای نمونه رمان های جومپا لاهیری او را با درد و محنت مهاجران آشنا کردند. بیشتر داستان های خانم لاهیری به فارسی ترجمه و منتشر شده است.  اوباما به جوانان، از جمله به دختران خودش، توصیه می کند، برای فهم جهان و تلاش در راه رسیدن به یک زندگی بهتر کتاب بخوانند.  کتاب هایی که اوباما دوست داشته است:  رمان مرده ها و برهنه ها نوشته نورمن میلر؛ ماجراهای این رمان در جنگ کره می گذرد و کتاب شاهکاری درخشان در نکوهش جنگ است. این کتاب به فارسی ترجمه شده است.  صد سال تنهایی، شاهکار گابریل گارسیا مارکز را بیشتر ایرانیان کتاب خوان می شناسند.  دفتر یادداشت طلایی نوشته دوریس لسینگ، برنده جایزه ادبی نوبل، نیز به فارسی ترجمه شده است. برای ایرانیان جالب است که خانم لسینگ که در سال ۲۰۱۳ درگذشت در کرمانشاه به دنیا آمده بود.  زن شمشیرباز، نوشته مکسین هنگ کینگستون به عنوان زن پهلوان به زبان فارسی منتشر شده است.  راه آهن زیرزمینی، نوشته کالسون وایتهد، اثری درباره مبارزات بردگان سیاه در دستیابی به آزادی است.    مکبث تراژدی معروف ویلیام شکسپیر، اثری است که به شکلی مؤثر و تکان دهنده جوانب شوم خودپرستی و قدرت طلبی را نشان می دهد.  سرود سلیمان نوشته تونی موریسون؛ این اثر خانم نویسنده ی برنده جایزه نوبل در ادبیات نیز به زبان فارسی منتشر شده است. تونی موریسون با اوباما و خانواده او دوستی دارد. او در سال ۲۰۱۲ طی مراسمی در کاخ سفید از دست اوباما جایزه آزادی را دریافت کرد.  خم رودخانه نوشته نایپول، این رمان مهم برنده جایزه ادبی سال ۲۰۰۱ نیز به زبان فارسی ترجمه و منتشر شده است.  پاستورال امریکایی اثر فیلیپ راث؛ این رمان نامدارترین نویسنده ی زنده امریکا نیز به زبان فارسی ترجمه و منتشر شده است.  ماجراهای آوگی مارچ نوشته سال بلو، رمان نویس نامداری که در سال ۱۹۷۶ برنده جایزه ادبی نوبل شد و برای کتاب دوستان ایرانی هم چهره ای آشناست.از هر ۶ بیماری سرطان یکی در اثر عفونت ویروسی به وجود می‌آید. دو محقق آمریکایی جایزه بنیاد معتبر آلمانی پاول ارلیش و لودویک دارمشتِتار را به خاطر تحقیقات خود روی محرک‌های عفونت ویروسی به دست آوردند.یوآن چانگ (۵۷ ساله) و همسرش پاتریک مور (۶۰ ساله) نه تنها دو ویروس جدید تومور را کشف کرده اند، بلکه روش هایی ابداع کرده اند که می توان تومورهای جدید را شناسایی کرد.  این ویروس ها می توانند سلول های معمولی را به سلول های توموری تبدیل کنند. دانشمندان این دگردیسی را حادثه ای بیولوژیک می نامند. تکثیر این ویروس ها در سلول های توموری متوقف می شود و خاصیت های ژنتیکی آنها نیز با سلول توموری از بین می رود.    این دو محقق شرایط پیدایش این حوادث بیولوژیکی را تحقیق می کنند و همچنین می کوشند به این موضوع پی ببرند که این حوادث چه تاثیری بر کل تحقیقات در ارتباط با سرطان دارند.  یوان چانگ استاد رشته آسیب شناسی (پاتولوژی) در انستیتوی سرطان در دانشگاه پیتسبورگ است و شوهر او پاتریک مور نیز همانجا مدیر برنامه ویروس شناسی سرطان است. این دو بیش از ۲۵ سال است با هم کار می کنند.  یک گام بزرگ در تحقیقات سرطان  مسئولان بنیاد پاول اِرلیش دلیل اهدای این جایزه به چانگ و مور را کشف ویروس هِرپسِ انسانی  و ویروس مرکل  پولیوما () اعلام کردند. این بنیاد در ادامه نوشته است که چانگ و مور در تحقیقات خود نشان داده اند که ویروس ها می توانند عامل پیدایش تومورها باشند.       عامل یکی از انوع سرطان است که به طور عمده در بیماران مبتلا به ایدز دیده می شود. علامت آن نیز لکه های قرمز تیره ایست که روی پوست بدن ظاهر می شوند. این نوع تومور سرطانی در کشورهای آفریقایی که در آنها شمار مبتلایان به ایدز بالاست، بسیار شایع است.    جایزه پاول ارلیش و لودویک دارمشتِتار روز ۱۴ مارس سال جاری میلادی (۲۰۱۷) طی مراسمی در کلیسای پاول در شهر فرانکفورت آلمان به این دو محقق آمریکایی اهدا خواهد شد.یک گروه تحقیقاتی بریتانیایی اعلام کرده که روشی جدید برای خودترمیمی دندان‌های پوسیده یافته است. در این روش از دارویی برای تحریک سلول‌های بنیادی دندان استفاده می‌شود که پیش از این به عنوان داروی آلزایمر شناخته شده است.برای بسیاری افراد رفتن به مطب دندانپزشک با دلهره و ترس همراه است. هیچ بیماری علاقه ندارد در جریان درمان بیماری های گوناگون مربوط به دندانش درد بکشد. حال به نظر می رسد که دانشمندان راه حلی پیدا کرده اند که بخصوص برای درمان پوسیدگی دندان می تواند راهگشا باشد.  گروهی از محققان بریتانیایی زیر نظر پاول شارپ از دانشگاه کینگز لندن اعلام کرده اند که می توان با دارویی بنام  که تا کنون در درمان آلزایمر استفاده می شده سلول های بنیادی دندان را فعال کرد و موجب خودترمیمی آن شد. نتایج تحقیق این دانشمندان نشان می دهد که این دارو می تواند دندان را تحریک به خودترمیمی و ترمیم پوسیدگی ها کند. به گفته این گروه تحقیقی، این دارو  با موفقیت بر روی دندان های موش آزمایش شده است.  این موضوع شناخته شده است که دندان تا اندازه ای به کمک سلول های بنیادی موجود در مغز استخوان، خود به ترمیم آسیب هایی می پردازد که باکتری ها طی فرایندی مستمر ایجاد کرده اند. هنگامی که ماده مغذی قسمت آسیب دیده دندان کافی نباشد، میکروب ها به مینای دندان نفوذ کرده و سوراخ در دندان شکل می گیرد. تیم تحقیقاتی زیر نظر پاول شارپ نیروی خود ترمیمی طبیعی را که در دندان وجود دارد اساس کار تحقیقاتی خود قرار داده اند.  تیم های تحقیقی از دیگر کشورها، از جمله آمریکا و ژاپن، پیش تر پژوهش هایی مشابه انجام داده بودند. دانشمندان با این آزمایش ها تلاش می کنند راهی بیابند تا نه تنها مانع پوسیدگی دندان ها شوند بلکه کاری کنند تا دندان به شکل کامل دست به خود ترمیمی بزند.  به گفته رولاند فرانکن برگر، عضو هیئت امنای جمعیت دندانپزشکان آلمان، تحقیق دانشمندان بریتانیایی هنوز باید به برخی پرسش ها پاسخ گوید. برای نمونه اینکه چگونه باید در طول مدت مداوای دندان پوسیده، آن را پوشاند، چون چنین روندی ممکن است یک سال طول بکشد. همچنین روشن نیست که آیا دندان ترمیم شده همچون دندان اولیه مقاوم باشد.   فرانکن برگر همچنین به هزینه بالای چنین روش درمانی اشاره می کند که به گفته او برای هر درمان ممکن است به هزاران یورو برسد. به گفته او، روند تحقیقات در این زمینه و استفاده از آن در مطب دندانپزشکان هنوز مدتها طول خواهد کشید.آمریکا از توافق تجاری اقیانوس آرام، یا شراکت ترانس پاسیفیک خارج شده است. حال ژاپن خواهان گسترش مناسبات اقتصادی دوجانبه با ایالات متحده است. نخست‌وزیر ژاپن از امکان تجارت آزاد بین دو کشور سخن گفته است.برقراری مناسبات تجاری آزاد با تک تک کشورها سیاستی است که دولت دونالد ترامپ، رئیس جمهور جدید آمریکا دنبال می کند.  ترامپ در کارزار انتخاباتی خود بارها به توافق های اقتصادی و تجاری آمریکا اشاره کرده و گفته بود که ایالات متحده با دیدی انتقادی به شراکت ها و همکاری های تجاری و اقتصادی نگاه می کند. او در پیروی از این سیاست و در یکی از نخستین اقدامات خود در مقام ریاست جمهوری آمریکا اعلام کرد که از توافق تجاری اقیانوس آرام، یا شراکت ترانس پاسیفیک خارج خواهد شد.  ژاپن و تجارت آزاد با آمریکا  نخست وزیر ژاپن، شینزو آبه روز پنجشنبه (۲۶ ژانویه  ۷ بهمن) خطاب به نمایندگان پارلمان ژاپن گفت که این کشور و آمریکا احتمال تواق بر سر تجارت آزاد را بررسی خواهند کرد. ژاپن یکی از کشورهای عضو شراکت ترانس پاسیفیک است و از این رو پس از خروج آمریکا  از این شراکت حال به دنبال یافتن راه حلی برای مسائل مربوط به بازرگانی خارجی با ایالات متحده آمریکا است.  بیشتر بخوانید: ترامپ پیمان شراکت ترانس پاسیفیک را لغو کرد  ترامپ روز دوشنبه (۲۳ ژانویه  ۴ بهمن) اعلام کرده بود که آمریکا حاضر به پذیرش هیچ توافق اقتصادی یا تجاری که منجر به انتقال فرصت های کاری و سرمایه های آمریکا بشود، نیست.  نخست وزیر ژاپن گفته است که این کشور در  گفت وگوهای خود با دولت ترامپ بر اهمیت توافق تجاری اقیانوس آرام تاکید خواهد کرد، اما در عین حال موضوع توافق شراکت اقتصادی و بازرگانی آزاد بین دو کشور ژاپن و آمریکا را در  گفت وگو با دولت این کشور پیگیری خواهد کرد.   سیاست بازرگانی دولت ترامپ  اینکه دولت ترامپ و مسئولان و مشاوران اقتصادی او چه سیاستی را دنبال کنند، در پرده ابهام قرار دارد. اما ترامپ آشکار و صریح اعلام کرده که ارزش زیادی برای توافق های دست جمعی قائل نیست و بیشتر تمایل دارد با کشورهای مختلف به طور جداگانه مسائل اقتصادی و تجاری را هماهنگ کند.  خروج آمریکا از شراکت ترانس پاسیفیک برای ۱۱ عضو دیگر این توافق تجاری مشکل ساز شده است. حال قرار است که کشورهای عضو در ماه مارس پیرامون آینده این شراکت مذاکره کنند. استرالیا حتی پیشنهاد کرده که چین به جمع اعضای توافق تجاری اقیانوس آرام بپیوندد.  بیشتر بخوانید: اولویت های صد روز نخست دولت ترامپ  این پیشنهادی مورد توافق برخی از اعضای آسیایی شراکت ترانس پاسیفیک نیست. این کشورها شراکت ترانس پاسیفیک را به عنوان حربه ای ارزیابی می کردند که می بایست مانع از نفوذ و قدرت بیشتر چین در آسیا گردد. حال آنکه ورود چین به چنین توافقی عملا باعث تقویت بیشتر موقعیت این کشور می شود.  بر اساس خبری که از سوی خبرگزاری رویترز به نقل از محافل دیپلماتیک ژاپن منتشر شده،  قرار است شینزو آبه، روز ۱۰ فوریه برای انجام مذاکراتی پیرامون بازرگانی آزاد بین دو  کشور ژاپن و آمریکا راهی واشنگتن شود.رئیس مجلس شورای اسلامی خواستار کاهش هزینه‌ها در بودجه سال ۹۶ شده، زیرا معتقد است درآمدهای پیش‌بینی شده از این هزینه‌ها بسیار کمتر هستند. اقتصاد ایران همچنان به آن حد از رشد و رونق که دولت انتظار داشت دست نیافته است.علی لاریجانی، روز چهارشنبه، ششم بهمن ماه با حضور در کمیسیون تلفیق بودجه ۹۶ بر ضرورت انطباق بودجه با برنامه ششم توسعه تاکید کرد.  یکی از تکلیف های این برنامه کاهش شکاف طبقاتی در جامعه است. رئیس مجلس می گوید، از آنجا که بسیاری از بازنشستگان حقوق پائینی دریافت می کنند، باید در بودجه سال آینده به طور ویژه به آنها توجه شود.  به گزارش پایگاه اطلاع رسانی مجلس شورای اسلامی، لاریجانی گفت: «قانون برنامه ششم توسعه با فراز و فرودهای خود در مجلس تصویب شد و قانون بودجه باید براساس قانون برنامه ششم توسعه که در مجلس تصویب شده باشد.»  بیشتر بخوانید: گمانه زنی درباره بهای دلار در بودجه ۹۶ و ارز تک نرخی  کسری ۵۰ تا ۶۰ هزار میلیاردی بودجه  بنابر این گزارش لاریجانی با اشاره به اختلاف میان درآمدهای پیش بینی شده و هزینه ها در بودجه گفت: «توزیع اوراق مشارکت نشان می دهد که حدود ۵۰ الی ۶۰ هزار میلیارد تومان کمبود بودجه داریم که این در واقع بدهی روی بدهی است و اینگونه مملکت داری مناسب نیست، در منابع کمبود داشته و متاسفانه هزینه هایمان زیاد است و نمی خواهیم به روی خودمان بیاوریم؛ لذا مجبوریم قرض کرده و دولت بعدی را مقروض کنیم.»  رئیس مجلس خواستار کاهش هزینه ها در بودجه سال ۹۶ شد، چرا که به اعتقاد او خیلی از مواردی که در بودجه ذکر می شود ممکن است خوب و مفید باشد؛ اما ضروری نیست.  بیشتر بخوانید: جهش قیمت نفت خام پس از اعلام کاهش تولید  او در ادامه گفت: «دو سوم هزینه ها در کشور ضروری نبوده و تنها یک سوم آن ها ضروری است، ممکن است یک فعالیت اجتماعی خوب و مفید باشد؛ اما ضروری نیست اکنون که بسیاری ازچاله های کشور با اوراق مشارکت پر می شود باید ضروریات رعایت شود.»  افزایش وابستگی به نفت  رئیس قوه مقننه درباره این که هزینه های غیرضروری از نظر او به کدام بخش ها مربوط می شود توضیح بیشتری نداده است.  از سوی دیگر در برنامه ششم توسعه میزان یارانه نقدی قشرهای تحت پوشش بهزیستی و کمیته امداد ۲۰۰ هزار تومان تعیین شده که در صورت تطبیق بودجه با آن بار اضافه ای بر دوش دولت قرار می گیرد.  هزینه ی یارانه های نقدی مطابق قانون می بایست از طریق بخشی از درآمد حاصل از افزایش بهای حامل های انرژی تامین شود. از ابتدای پرداخت یارانه ها هیچ گاه این درآمدها برای پرداخت یارانه کافی نبوده و دولت مجبور شده از طریق منابع دیگر کسری آن را تامین کند.  بیشتر بخوانید: مشاور رئیس جمهور: کسری بودجه امسال بی سابقه است  اقتصاد ایران همچنان به آن حد از رشد و رونق که دولت انتظار داشت دست نیافته است. به همین دلیل مهم ترین امکان تامین کسری بودجه افزایش درآمدهای نفتی است که بودجه را به نفت وابسته تر می کند.  اگر لایحه پیشنهادی دولت بدون تغییر کلی در کمیسیون تلفیق به صحن علنی ارائه و تصویب شود، سهم نفت در بودجه سال آینده حدود ده درصد بیشتر از سال جاری خواهد بود.  خطر ثبات یا کاهش قیمت نفت  با این همه برخی کارشناسان، از جمله در مرکز پژوهش های مجلس نسبت به تحقق درآمدهای پیش بینی شده نفتی در بودجه سال آینده تردید دارند.  دولت میزان صادرات نفت در سال ۹۶ را روزانه اندکی بیش از دو و نیم میلیون بشکه در نظر گرفته و بهای فروش هر بشکه نفت را ۵۵ دلار محاسبه کرده است.  نفت ایران در نیمه نخست سال جاری به طور متوسط بشکه ای ۴۱ دلار به فروش رفت که تقریبا همان میزانی بود که در بودجه سال جاری نیز ذکر شده است.  مطابق گزارش مرکز پژوهش ها از دورنمای بازار نفت در سال ۲۰۱۷، بهای پیش بینی شده نفت در بودجه ی بسیاری از صادرکنندگان بین ۴۰ تا ۴۵ دلار و بسیار کمتر از بهای نفت در بودجه سال ۹۶ ایران است.  صندوق بین المللی پول برآورد کرده است که بهای متوسط هر بشکه نفت در سال جاری میلادی در محدوده ی ۵۰ دلار در نوسان باشد. اگر این برآورد درست باشد و پیش بینی نفت ۵۵ دلاری در بودجه ۹۶ تغییر نکند درآمدهای دولت ممکن است با کسری قابل توجه روبرو شود.  ارقام لایحه بودجه سال ۹۶ نشان می دهد به ازای هر یک دلار کاهش در قیمت هر بشکه نفت، درآمدهای دولت در سال آینده ۲ هزار میلیارد تومان کاهش می یابد.سیاست‌های اقتصادی دولت و سیاست‌های پولی بانک مرکزی هدف تک نرخی کردن دلار و ارزهای خارجی را دنبال می‌کرد. حال گفته می‌شود که بازار ارز دچار تلاطم شده و دلار چهار نرخی شده است.کنترل و هدایت بازار ارز در ایران از گستره کنترل دولت، وزارت اقتصاد، بانک مرکزی و سیستم بانکی خارج شده است. چهار نرخی شدن بهای ارز بهترین نشانه فقدان این کنترل و هماهنگی است. خبرگزاری مهر در مقاله ای در همین رابطه چهار نرخ موازی بهای ارز و از آن جمله بهای دلار را چنین معرفی می کند: صرافی های چهارراه استانبول، صرافی های منتخب، بانک ها و سرانجام ارز مبادله ای. خبرنگار مهر می پرسد، با توجه به وجود این  چهار نرخ، رانت ارزهای مبادله ای به جیب چه کسانی می رود؟  دولت روحانی و ارز تک نرخی  یکی از وعده های حسن روحانی در کارزار انتخاباتی خود، کاهش تفاوت بین نرخ های مختلف ارزهای خارجی بود. سیاستی که در اوایل دوره زمامداری او نیز تا حدودی عملی شد. در مجموع می توان گفت که در سه سال نخست زمامداری روحانی نرخ ارزهای خارجی تا حدودی تثبیت شده بود و نرخ رسمی دلار در  بازار ارز و  نرخ صرافی ها به هم نزدیک شده بودند. اما چند ماهی است که بهای ارز در بازارهای کشور بار دیگر دستخوش نوسانات  شدیدی شده است. خبرنگار مهر از روزهای پر تلاطم بازار ارز در ایران گزارش می دهد و بعید می داند که دولت بتواند وعده تک نرخی کردن ارز را اجرایی کند.  بیشتر بخوانید: بانک مرکزی بر خرید و فروش کلان ارز نظارت می کند  بهای دلار که مدت ها در مرز ۳۵۰۰ تومان نوسان می کرد، یکباره در اثر تلاطم بازارهای ارز از مرز ۴۲۰۰ تومان گذشت. کار به مجلس کشید و دولت خود را موظف به دخالت دید. اما نتیجه  چندانی از این اقدامات حاصل نشد.   وضعیت حاکم بر بازار ارز کشور بسیار بحرانی است. از این رو، خبرنگار مهر نتیجه می گیرد که شاید هم باید فعلا پرونده ارز تک نرخی را در دولت حسن روحانی مختومه اعلام کرد.  چه کسانی نرخ ارز را تعیین می کنند؟  در گزارش یاد شده قید شده است که بازار ارز در ایران زبان خود را دارد و گوشش بدهکار دستور و بخشنامه این یا آن موسسه دولتی نیست، بلکه ساخته و پرداخته تاثیرات متقابلی است که صرافی ها و بانک ها روی داد و ستد ارز اعمال می کنند. این خبرگزاری می نویسد : «یک نرخ را که هر روز بانک مرکزی اول صبح بر روی سایت خود قرار می دهد و آن، نرخ های ارز مبادلاتی است. عصر ها هم یک نرخ دیگر از سوی بانک مرکزی اعلام می شود که البته، حاصل عملکرد صرافی های منتخبش است که متکی بر نرخ خرید و فروش دلار و البته نرخ فروش اسکناس دلار است. در عین حال، صرافی های چهارراه استانبول هم که هر روز کرکره را بالا می دهند، یک نرخ اعلام می کنند که ممکن است مغازه به مغازه تغییرات جزئی داشته باشد؛ اما به هرحال به عنوان واقعیت بازار پذیرفته شده است و در نهایت،  نرخ بانکها برای حواله که در برخی مواقع، متفاوت هم هست.»  رانت های حاشیه نرخ مبادله ای ارز  شماری از افراد و موسسات در ایران از نعمت دریافت نرخ مبادله ای ارز بهره مند هستند. کسانی که مثلا برای واردات کالاهای مهم از نوع دارو و تجهیزات پزشکی شامل حال دریافت ارز به نرخ مبادله ای می شوند. متاسفانه هیچگونه کنترل دقیقی بر روی نحوه دریافت و هزینه کردن این وجوه وجود ندارد. همین کنترل و نظارت ناکارآمد زمینه های فساد را فراهم می آورد.  بیشتر بخوانید: گمانه زنی درباره علت عبور بهای دلار از مرز ۴ هزار تومان  در گذشته بارها به بهانه تحریم ها و نیاز کشور به واردات کالاهای حیاتی، عده ای موفق به دریافت ارز با نرخ مبادله ای شدند. خبرنگار مهر به مورد واردات دارو و فساد اقتصاد ناشی از آن  اشاره می کند و می نویسد: «کمتر کسی از یاد برده است که برخی در همان بحبوحه بحران ارزی سالهای ۹۰ و ۹۱، ارزهای دارو و کالاهای اساسی را که به نرخ مرجع از دولت دریافت می کردند، به کار ساخت و ساز و واردات خودرو زدند.»طلا را پول دوران بحران‌ها می‌نامند. هر وقت اوضاع سیاسی دستخوش بحران شود، گرایش به خرید طلا افزایش می‌یابد و همین امر باعث بالا رفتن بهای آن در بازارهای جهانی می‌شود.کارزار انتخابات آمریکا که به پایان رسید و پیروزی دونالد ترامپ رسما اعلام شد، بهای طلا دستخوش نوسان شدید شد. نخست کاهشی قابل ملاحظه یافت و سپس آهسته آهسته رو به افزایش نهاد. سایت اقتصادی منجر مگزین بر این باور است که هرگاه بین وعده های انتخاباتی و واقعیت ها شکاف بیافتد، تمایل به خرید طلا افزایش می یابد و هرچه  این شکاف بزرگتر باشد، برای کسانی که روی طلا سرمایه گذاری می کنند، مطلوب تر خواهد بود.  بهای طلا و انتخابات آمریکا  این که تحولات سیاسی آمریکا تاثیرات عمیقی بر اقتصاد جهان دارد، پدیده ناآشنایی نیست. هم بازار سهام نسبت  به این تحولات واکنش نشان می دهد و هم بهای طلا. انتخابات ریاست جمهوری آمریکا یکی از همین تحولات موثر در بهای سهام و طلا به شمار می آید. به ویژه در همان سال  نخست زمامداری یک رئیس جمهور جدید.  بیشتر بخوانید: آیا ترامپ نفت را ارزان می کند؟  علت اینکه چرا سال نخست ریاست جمهوری در آمریکا این چنین می تواند در بهای ارز، سهام و طلا موثر واقع شود، برمی گردد به انتظاراتی که آن رئیس جمهور در کارزار انتخاباتی برانگیخته است. در کارزار انتخاباتی وعده های زیادی داده می شود. سال نخست، دوره محک زدن است؛ و هر چه انتظارات مردم کمتر برآورده شود، شک و تردیدها افزایش می یابد و افزایش شک و تردیدها گرایش به خرید طلا را به عنوان پول دوره های بحرانی افزایش می دهد. ترامپ وعده های بسیاری داده است و بسیاری درباره این موضوع که او تا چه حد این وعده ها را اجرایی خواهد کرد، به دیده  تردید می نگرند.  تفاوت بین بهای سهام و بهای طلا  تاثیر دوره های بحرانی بر بهای سهام و بهای طلا در بازارهای جهانی یکسان نیست. اتفاقا در اکثر مواقع بین این دو گرایشی متضاد حاکم است. یعنی هر چه رویکرد سرمایه گذاران  به بازارهای سهام بیشتر باشد، تمایل به خرید طلا کمتر می شود و هرگاه از اعتماد سرمایه گذاران به بازار سهام کاسته شود، تمایل به خرید طلا افزایش می یابد.  بیشتر بخوانید: سایت افشاگر ویکی لیکس در پی پرونده مالیاتی ترامپ  در دوران کارزار انتخاباتی، وعده های نامزدان ریاست جمهوری در آمریکا باعث افزایش خوش بینی سرمایه گذاران می شود و استقبال از بازارهای سهام در اثر آن رشد می یابد. اما پس از آنکه انتخابات پایان می یابد، از گستره خوش بینی های ایجاد شده کاسته می شود و مردم از خود بیشتر تمایل به سرمایه گذاری روی پول دوره های بحرانی، یعنی طلا نشان می دهند.کارشناسان مسائل اقتصادی بر این باورند که این بار نیز گرایش به خرید طلا در همان سال نخست شروع به کار ترامپ افزایش خواهد یافت و از این رو پیش بینی می کنند که بهای طلا در بازارهای جهانی افزایش یابد.با کشف جسد ۴ آتش‌نشان در بعدازظهر ششم بهمن تعداد قربانیان حادثه ساختمان پلاسکو که پیکرشان به پزشکی قانونی تحویل داده شده به ۱۲ نفر رسید. جستجو برای یافتن پیکر ۵ آتش‌نشان دیگر ادامه دارد.هفت روز از وقوع آتش سوزی در ساختمان پلاسکو که به ویرانی این عمارت ۱۷ طبقه انجامید می گذرد و کار آواربرداری و جستجو برای یافتن قربانیان همچنان ادامه دارد.  مهدی داوری، معاون عملیات سازمان آتش نشانی تهران شامگاه چهارشنبه، ششم بهمن ماه به خبرگزاری ایسنا گفت: «با ادامه یافتن روند آواربرداری، حداکثر تا ۲۴ ساعت آینده به سطح زیرزمین ساختمان پلاسکو می رسیم.»  او افزود همچنان پنج آتش نشان جزو مفقودین حادثه پلاسکو هستند و احتمال می رود تا پایان امشب پیکر برخی از آنها یافته شود.  تاکنون پیکر ۱۱ آتش نشانی که قربانی این فاجعه شده اند کشف و به پزشکی قانونی مرکز کهریزک منتتقل شده است. پیشتر جسد یکی دیگر از آتش نشانان که بر اثر شدت جراحت در بیمارستان درگذشته بود به این مرکز تحویل داده شده است.  مجموعه گزارش ها: حادثه پلاسکو؛ مسئولان زیر آوار پرسش ها  حرارت شدید در زیر آوار  صبح پنج شنبه، سی ام دی ماه پس از وقوع آتش سوزی در طبقه نهم ساختمان پلاسکو، شعله های آتش به سرعت به طبقه های بالایی سرایت کرد و کل بنا در کمتر از ۴ ساعت فروریخت.  در هفتمین روز پس از این حادثه که حدود ۸۵ درصد از کار آوربرداری به انجام رسید، ماموران رفته رفته به طبقه همکف که احتمال حضور قربانیان در آن می رفت نزدیک تر شدند.  در ساعت های نخست عصر امروز جسد هشت آتش نشان کشف شد و کار آوربرداری به دلیل احتمال وجود جسد دیگر قربانیان در همان محدود به کندی پیش می رود.  بنابه گزارش ها، به رغم سرمای شدید و بارش برف همچنان شعله های آتش در هنگام آواربرداری زبانه می کشد. برخی مسئولان حاضر در محل به خبرنگاران گفته اند که میزان حرارت زیر آوار بین ۳۰۰ تا ۴۰۰ درجه سانتیگراد است.  بیشتر بخوانید: بنیاد مستضعفان عذرخواهی به خاطر فاجعه پلاسکو را تکذیب کرد  آتش نشانان با ماسک های غیراستاندارد  به دلیل حرارت زیاد و دود شدیدی که همچنان از زیر آوار متصاعد می شود ماموران آتش نشانی با دشواری به کار خود ادامه می دهند.  تقریبا در تمام تصویرهایی که از عملیات آواربرداری منتشر شده هیچ یک از ماموران ماسک هایی که متناسب با موقعیت محل حادثه باشد در اختیار ندارند.  محمد حقانی، رئیس کمیته محیط زیست شورای اسلامی شهر تهران با اشاره به وجود انبوه الیاف آزبست در محوطه پلاسکو و دیگر موادی که بر اثر سوختن گاز سمی تولید می کنند به ایسنا گفت: «آتش نشانان و نیروهای امدادی حاضر در محوطه پلاسکو، الزاماً باید از ماسک های تنفسی استاندارد مجهز به فیلترهای ایمنی حفاظتی استفاده کنند و این موضوع شوخی بردار نیست.»  مسئولان شهرداری تهران که پس از این حادثه با انتقادهای شدیدی روبرو هستند ادعا می کنند آتش نشانی به تمام امکانات لازم مطابق آخرین استاندارهای روز دنیا مجهز است و هیچ کمبودی ندارد.  سایت خبری عصر ایران با اشاره به تصویرهایی از آتش نشانان که برخی از آنها تنها از ماسک های پارچه ای استفاده می کنند نوشته است: «باید به این مدیران مدعی گفت شما یک ماسک تنفسی محافظ دود به آتش نشان ها نداده اید تا ریه هایشان از بین نرود؛ آن وقت واقعاً با چه رویی از تکمیل بودن امکانات حرف می زنید؟»  بیشتر بخوانید: پلاسکو؛ نمونه بی بها بودن مقررات و جان مردم  تکذیب عمدی بودن آتش سوزی  در این میان شایعاتی نیز درباره احتمال عمدی بودن آتش سوزی در ساختمان پلاسکو مطرح شده که فرمانده نیروی انتظامی، حسین اشتری آن را تکذیب کرد.  او روز چهارشنبه در جمع خبرنگاران در شیراز گفت: «این نیرو به موارد مشکوک در زمینه عمدی بودن حادثه آتش سوزی ساختمان پلاسکو در تهران برخورد نکرده است.»  به گزارش خبرگزاری دولتی ایرنا،  فرمانده نیروی انتظامی در عین حال تاکید کرده که رسیدگی تخصصی به علل و عوامل بروز آتش سوزی در ساختمان پلاسکو بعد از اتمام آواربرداری صورت می گیرد.  پس از آتش سوزی و فروریختن برج تجاری پلاسکو، شماری از کارشناسان و تعدادی از کسانی که در این ساختمان به فعالیت تجاری و تولیدی مشغول بوده اند، مالک آن، بنیاد مستضعفان انقلاب اسلامی را متهم به بی توجهی به ایمن سازی عمارت کردند.  دو روز پیش (دوشنبه، ۴ بهمن) پایگاه اطلاع رسانی مجلس شورای اسلامی از قول محمدرضا رضایی کوچی، رئیس کمیسیون عمران مجلس خبر داد که محمد سعیدی کیا، رئیس بنیاد مستضعفان با حضور در این کمیسیون مسئولیت حادثه پلاسکو را بر عهده گرفته و به خاطر آن عذرخواهی کرده است.  روابط عمومی بنیاد مستضعفان اندکی بعد با انتشار بیانیه ای سخنان منتسب به ریاست این بنیاد مبنی بر عذرخواهی و قبول مسئولیت در حادثه ساختمان پلاسکو را تکذیب کرد.  این بنیاد یک نهاد حکومتی تحت نظر رهبر جمهوری اسلامی، علی خامنه ای محسوب می شود و به هیچ دستگاهی پاسخگو نیست.  ساختمان پلاسکو که سال ۱۳۴۱ افتتاح شد متعلق به حبیب الله القانیان، بازرگان و کارخانه دار مشهور ایرانی بود که پس از انقلاب ۵۷ اعدام و اموالش به نفع بنیاد مستضعفان مصادره شد.بنیاد هاینریش بل و موسسه اسمال مدیا گزارش ۱۶۰ صفحه‌ای درباره وضعیت زیست محیطی ایران منتشر کردند. هر دو موسسه اروپائی میزگردی هم با حضور متخصصان در برلین برگزار کردند. دویچه وله با یکی از سخنرانان این میزگرد هم صحبت کرد.بنیاد هاینریش بل از برلین و موسسه اسمال مدیا از لندن روز چهارشنبه (۶ بهمن ۲۵ ژانویه)  نتیجه تحقیقات مشترک خود درباره بحران زیست محیطی ایران را منتشر کردند. این گزارشبهشت گمشده؟ توسعه و راه حل بحران زیست محیطی ایران عنوان دارد.  بیشتر بخوانید: نشست متخصصین ایرانی و آمریکایی برای نجات دریاچه ارومیه  گزارش ۱۶۰ صفحه ای هر دو موسسه در میزگردی در برلین معرفی شد. بخشی از این گزارش به دریاچه ارومیه اختصاص یافته است. در میزگرد برلین دکتر بیژن کوشان سخنرانی کرد. بیژن کوشان، زمین شناس و کارشناس محیط زیست در آلمان، سال هاست درباره دریاچه ارومیه تحقیق می کند. او چندین بار به دعوت سازمان محیط زیست کشور به ایران سفر کرد.  این کارشناس در توصیف وضعیت کنونی دریاچه ارومیه به دویچه وله می گوید دریاچه ای که ما چند سال پیش در آن شنا می کردیم و طبیعت بسیار زیبائی داشت اکنون در وضعیت بسیار اسفناکی قرار گرفته است.  آقای کوشان در ادامه توضیح می دهد: «وقتی من ۵ سال پیش به ایران رفتم مشاهده کردم که کارهای علمی بسیار شده ولی بیشتر در حرف باقی مانده است. ما می خواهیم که عمل انجام بگیرد. نجات این دریاچه این نیست که ما فقط آب به آن بریزیم، بلکه باید از پایه شروع کرد. آلاینده ها را کاهش داد و به مردم آموزش داد و اشتغالزایی کرد. این باید یک حرکت مردمی و در سطح ملی و کلان باشد. ما مدیریت مدرن آب و محیط زیست می خواهیم و در قدم اول ما در آذربایجان نمایشگاه تکنولوژی محیط زیست برگزار می کنیم.»  بیشتر بخوانید: فرانسه آماده همکاری برای احیای دریاچه ارومیه است  آقای کوشان که بعد از میزگرد هاینریش بل و سمال مدیا در برلین با دویچه وله گفت وگو می کرد افزود: «آنقدر وضعیت زیست محیطی در کشور وخیم شده است که لازم است بر سر هر چهارراه مونیتور بگذارند تا مردم مشاهده کنند چه وضعیتی پیش آمده است. در ضمن قصد داریم مرکز علمی در اطراف دریاچه ارومیه بوجود بیاوریم.»  بیشتر بخوانید: خشکی کامل دریاچه ارومیه در نتیجه خشکسالی مالی  در سال های گذشته دو همایش در آلمان و آمریکا درباره احیای دریاچه ارومیه با شرکت متخصص ایرانی و خارجی برگزار شده است. برگزاری اینگونه نشست ها در خارج چه کمی برای حل مشکلات زیس تمحیطی ایران می تواند بکند؟  در پاسخ به این پرسش دویچه وله دکتر ناصر آق، استاد دانشگاه ارومیه و بنیان گذار پژوهشکده آرتمیا و آبزیان می گوید: «همایش ها و میزگردها به لحاظ فکری می تواند کمک کند. متخصصین مختلف از مناطق مختلف دنیا که تجربیاتی درباره تنوع زیستی و مدیریت منابع آب و مخصوصا در ارتباط با احیا دریاچه ها و تالاب ها دارند می توانند به متخصصین ایران در داخل کمک کنند. من سال پیش در آمریکا بودم و در آنجا صحبت می کردند که در حال حاضر ۱۱ هزار پروژه احیا و یا ساخت تالاب در کل آمریکا در دست اجرا دارند و این نشان می داد که تجربه های زیادی در این زمینه ها بین متخصصین وجودد دارد.»  دکتر آق در ادامه ولی تاکید کرد: «قطعا در این نشست ها حضور متخصصین ایرانی که از نزدیک شاهد وقایع هستند و از نزدیک تحقیق و مطالعه می کنند و وضعیت کنونی دریاچه را بررسی می کنند می تواند کمک بکند تا اطلاعات آنها (متخصصین خارجی) در اتباط با دریاچه ارومیه به روز شود.»  بشنوید: آرتمیا، تنها جانداردریاچه ارومیه به زودی نابود می شود  به گفته این استاد دانشگاه وضعیت دریاچه ارومیه در حال حاضر به دلیل بارندگی کم و کاهش ورود آب  بدتر شده است. او اما تاکید می کند که به کمک ستاد احیای دریاچه ارومیه تلاش می  شود که ۳۵۰ میلیون متر مکعب آب در ماه جاری از پشت سدها به دریاچه ارومیه رهاسازی شود.کاربران ایرانی نگران مقررات جدید ویزای آمریکا هستند. حتی آن‌هایی که قصد یا امکان سفر به آمریکا را ندارند، تبعات این محدودیت را فراتر ارزیابی می‌کنند. برخی ترامپ را با احمدی‌نژاد مقایسه می‌کنند و برخی با هیتلر.دونالد ترامپ، رئیس جمهور جدید آمریکا، سه شنبه شب (۲۴ ژانویه ۲۰۱۷ ۵ بهمن) در حساب توییتر خود وعده داد که چهارشنبه روز بزرگی برای امنیت ملی آمریکا خواهد بود. او در این توییت که در نسخه اولیه آن اشتباه نگارشی وجود داشت توضیح داد در کنار اقداماتی دیگر در این روز دیوار نیز ساخته خواهد شد. منظور او دیواری بین آمریکا و مکزیک است که وعده آن در طول مبارزات انتخاباتی اش داده شده بود.  بسیاری از معترضان توییت های جنجال برانگیز ترامپ، فورا به اشتباه نگارشی او خرده گرفتند که به حذف شدن توییت و انتشار مجدد نسخه تصحیح شده انجامید. بسیاری نیز به اصل موضوع سیاست درهای بسته ترامپ ایراد گرفتند.  اگرچه موضوع ابتدا بین آمریکایی های ناراضی و فالوئرهای حرفه ای ترامپ مطرح شد اما با انتشار گزارش هایی در رسانه ها که به جزییات بیشتری درباره برنامه ترامپ اشاره داشت، کاربران ایرانی نیز بحث و بررسی درباره این موضوع را آغاز کردند.  بیش تر بخوانید: طرح ترامپ در مورد محدودیت ویزا از جمله برای ایرانیان  بر اساس گزارش خبرگزاری رویترز، ترامپ قرار است روز چهارشنبه قانونی را امضا کند که بر مبنای آن روند صدور ویزا آمریکا برای شهروندان کشورهای ایران، عراق، سوریه، لیبی، سومالی، سودان و یمن با محدودیت  روبرو می شود و موقتا تعلیق خواهد شد. بر این اساس رئیس جمهوری آمریکا همچنین به ادارات گمرک و حفاظت مرزی آمریکا دستور می دهد تا از ورود شهروندان این هفت کشور حتی اگر ویزای آمریکا را هم داشته باشند، جلوگیری کنند.  آرشام پارسی، مدافع حقوق هم جنس گرایان و ساکن کانادا، در پی بالا گرفتن بحث ایرانیان در شبکه های اجتماعی در صفحه فیس بوک خود نوشت: «لطفا كمی صبر كنيد تا اطلاعات درست تری منتشر شود. اين قوانين هنوز امضا نشده اند و مشخص نيست چه چیزهایی را در بر خواهد گرفت.»  اما کاربران ایرانی که برخی ریاست جمهوری ترامپ را کابوس محقق شده خواندند به بحث درباره موضوع پرداختند. برخی در این باره به طور جدی ابراز نگرانی کردند و برخی به شوخی پرداختند. یک کاربر توییتر نوشت: «ترامپ هرچی هست ولی خدائیش بد قول نیست.» این توییت اشاره دارد به وعده های ریاست جمهوری ترامپ که ظاهرا اکنون زمان تحقق شان فرارسیده است و ترامپ هم تحملی برای به تعویق انداختن برنامه هایش ندارد.  البته در شوخی های کاربران هم رگه هایی از واقعیات تلخ وجود داشت. یکی از کاربران نوشت: «ترامپ با جلوگیری از ورود ایرانی ها به آمریکا قصد داره معضل فرار مغزهای ما رو حل کنه.» او از اظهارنظر صادق لاریجانی، رئیس قوه قضاییه ایران، بهره گرفت و به  طعنه نوشت: «به هرحال در قضاوت نسبت به آقای ترامپ نباید تعجیل کرد.»  کاربر دیگری نیز نوشت «ترامپ می خواد برای ورود به آمریکا مصاحبه عقیدتی بذاره. نمی دونه ما با مصاحبه عقیدتی بزرگ شدیم.»  ترامپ، از احمدی نژاد تا هیتلر  اما واکنش کاربران در فضای مجازی به شوخی محدود نبود. عده ای از تاثیر آن بر سیاست های بین المللی و داخلی ایران ابراز نگرانی کردند. یکی از کاربران نوشت: «با صدور حکم لغو ویزا منتظر حمله به برجام و دولت روحانی در نمازجمعه های پس فردا باشیم.» یکی دیگر از کاربران هم نوشت: «عزیزانی که می گفتن هیلاری برای ما خطرناکه ولی ترامپ نه، دسته گل روزچهارم آقا روتماشا کنن. صدور ویزای مهاجرت و پناه جویی برای ایرانی ها رو هواست.»  بیش تر بخوانید: نامه جدید ایرانیان به ترامپ؛ این بار در حمایت از برجام  برخی نیز از مقایسه ترامپ و محمود احمدی نژاد، رئیس جمهور سابق ایران، دریغ نکردند. یکی از کاربران ناامیدانه نوشت: «شما ببین ما دیگه چقدر بدبختیم که جوونیمون هم با احمدی نژاد هم دوره بودیم هم ترامپ،» و کاربر دیگری نوشت: «ترامپ هم شده محمود (احمدی نژاد)، هی میگن دیگه از این بدتر نمی شه ولی فرداش ضایع می کنه.»  برخی نیز کار را از مقایسه ترامپ و احمدی نژاد گذراندند و سیاست های ترامپ را هیتلروار خواندند. یکی از کاربران نوشت: «ترامپ اول ویزا برای ایرانی ها را ممنوع می کند، مرحله دوم اخراج دانشجوها و مرحله سوم اخراج باقی ایرانی ها خواهد بود. گزینه کوره هیتلری هم روی میزه.»  یکی دیگر از کاربران هم سیاست های تنگ نظرانه ی ترامپ در برابر مسلمانان را هیتلروار خواند و نوشت: «ترامپ با همین فرمون بره جلو سال دیگه مسلمونا باید بازوبند با علامت هلال ماه بذارن، بعدم کمپ کار اجباری و احتمالا طرح عقیم سازی.»  و اما نویسندگان آن نامه...  با انتخاب ترامپ و درست زمانی که بسیاری از جهانیان نگران پایمال شدن استانداردهای حقوق بشری در دولت او و تاثیرات بین المللی آن بودند، ۳۰ فعال سیاسی ایرانی در نامه  ای به دونالد ترامپ از او خواستند ضمن بازنگری در توافق هسته ای اعمال تحریم های جدید علیه جمهوری اسلامی را در دستور کار قرار دهد.  اکنون با مطرح شدن محدودیت های صدور ویزا برای ایرانیان برخی از کاربران شبکه های اجتماعی انتقاد خود را به سوی افرادی که این نامه را امضا کرده بودند برگردانده اند. یکی از کاربران در فیس بوک نوشت: «ای دوستانی که ترامپ را آنقدر مشروع دانستید که به او نامه دادید تا فشار را بر کشورتان افزایش دهد. ترامپ قرار است این کار را با ممنوع کردن ورود پناهجویان ایرانی و حتی شاید ایرانی هایی که دارای ویزا هستند شروع کند.»  او در ادامه به آن ها یادآور شد که به عنوان فعالان سیاسی باید می دانستند هر قانونی که وضع شود دامن گیر خود آن ها هم خواهد شد.  یکی از کاربران نیز به طنز نوشت: «نمی شه حالا اون دوستان يک نامه به ترامپ بنويسند و ازش بخوان حالا كه قراره كنار مردم ايران بايستد لااقل ورودشان به آمريكا را ممنوع نكنه؟»  یکی از کاربران هم اعتقاد داشت که تحریم روش مسخره ای ست. اما تحریم ویزا به گمانم کم دردتر از تحریم نفت و دارو و زندگی عموم مردم داخل کشور است. این توییت اگرچه در ظاهر به نظر خوشبینانه می رسد اما گواهی از عمق ناامیدی ایرانیان از آینده روابط ایران و آمریکا در دولت ترامپ است.  اعتراض به تبعیض در تبعیض  البته در این میان هم کسانی بودند که به نحوه انتخاب کشورهایی که قانون ویزای جدید آن ها را در برمی گیرد اعتراض داشتند. یکی از کاربران ایرانی توییت کرد: «۱۱ سپتامبر را عربستانی ها و مصری ها انجام دادند، ایرانی ها در همدردی شمع روشن کردند. حالا ورود ما ممنوع، ورود آن ها آزاد.»  او از هشتگ عدالتآمریکایی برای این توییت استفاده کرد. اما برخی از دیگر کاربران جستجوی عدالت در بی عدالتی را نادرست خواندند. یکی از روزنامه نگاران در توییتی نوشت: «چه اهمیتی داره عربستان، پاکستان و افغانستان تو لیست ممنوعیت ویزای ترامپ نیستند؟» او اصل قانون را نادرست خواند و تاکید کرد گسترش این نادرستی نشان عدالت و رضایت نیست.  شاید از همین رو هم بود که یکی از کاربران فیس بوک در یک جمله به طور خلاصه نوشت که مهم ترین معضل برای امنیت دنیا خود ترامپ است و بس.  پیاز مخالف  یک کاربر غیرایرانی توییتر البته در همین روزها صفحه ای با عنوان یک نصفه پیاز ساخته و مشغول توییت کردن تحت این عنوان شده است. او در این اکانت می خواهد ثابت کند که قابلیت آن را دارد که حتی به عنوان یک نصفه پیاز فالوئرهای بیش تری که ترامپ به داشتن آن خیلی می بالد، برای خود فراهم آورد. توییت های انتقادی این نصفه پیاز مورد استقبال کاربران ایرانی نیز قرار گرفته و دست به دست می شود.سخنگوی وزارت خارجه گزارش ارائه شده به مجلس اعیان بریتانیا درباره وضعیت حقوق بشر در ایران را مغرضانه و بی‌اساس خواند. او می‌گوید مطالب مطرح شده درباره ایران تحریک‌آمیز و مداخله‌جویانه است.شب گذشته (سه شنبه، ۲۴ ژانویه ۵ بهمن) جویس انلی، معاون وزارت خارجه بریتانیا  گزارشی درباره وضعیت حقوق بشر در برخی از کشورها، از جمله ایران در مجلس اعیان این کشور ارائه کرد که با واکنش شدید دستگاه دپیلماسی جمهوری اسلامی روبرو شده است.  سخنگوی وزارت خارجه در این باره گفت: «اظهارات نادرست، ناسنجیده، تحریک آمیز، مداخله جویانه و چون همیشه برگرفته از منابع غیرموثق معاون وزارت خارجه انگلیس در مجلس اعیان این کشور در قبال موضوعات به زعم خود، حقوق بشری کشورمان ، مردود، مغرصانه و بی اساس است و ما آن را محکوم می کنیم.»  به گزارش صبح چهارشنبه روابط عمومی وزارت خارجه ایران، بهرام قاسمی مقامات بریتانیا را به استفاده ابزاری، سیاسی و تبلیغاتی از موضوع حقوق بشر متهم کرده و انگیزه ی آنها را اعمال فشار بر کشورهای مستقل عنوان می کند.  بیشتر بخوانید:  حکم ۵ سال زندان نازنین زاغری قطعی شد  نقش اطلاعات سپاه پاسداران  یکی از تازه ترین موارد مورد اختلاف میان تهران و لندن که در گزارش جویس انلی به مجلس اعیان به آن اشاره شده بازداشت و محاکمه شهروند ایرانی بریتانیایی نازنین زاغری رتکلیف است.  زاغری برای بنیاد تامسون رویترز (بنیاد خیریه وابسته به خبرگزاری رویترز) کار می کند و میانه ی فروردین ماه امسال هنگام خروج از کشور بازداشت شد.  او مدتی در کرمان زندانی بود و خرداد ماه برای محاکمه در دادگاه انقلاب تهران به زندان اوین منتقل شد. غلامحسین محسنی اژه ای، سخنگوی قوه قضائیه سوم بهمنا ماه در جمع خبرنگارات گفته که حکم پنج سال زندان این شهروند ایرانی بریتانیایی قطعی شده است.  همزمان با انتقال زاغری به تهران، سازمان اطلاعات سپاه ثارالله کرمان در اعلامیه ای مدعی شد او درپروژه های براندازی نرم نظام جمهوری اسلامی مشارکت داشته و یکی از سرشبکه های اصلی وابسته به بیگانگان است.  ریچارد رتکلیف، همسر زاغری همان زمان به کمپین بین المللی حقوق بشر گفته بود: «این اتهام یک فانتزی ساخته شده توسط مقامات سپاه پاسداران ایران است که همسرم را بیش از دو ماه حبس کرده اند.»  بیشتر بخوانید: سپاه پاسداران نازنین زاغری را به جاسوسی و براندازی متهم کرد  تنش های تازه در روابط تهران و لندن  روابط ایران و بریتانیا در دولت محمود احمدی نژاد بسیار پرتنش تر از پیش بود و آذر ماه ۱۳۹۰ پس از حمله اصول گرایان افراطی به سفارت بریتانیا در تهران روابط دیپلماتیک دو کشور به کلی قطع شد.  پس از روی کار آمدن دولت یازدهم روند عادی سازی روابط تهران و لندن کلید خورد و مهرماه ۹۳ برای نخستین بار پس از انقلاب ۵۷ حسن روحانی به عنوان بالاترین مقام اجرایی جمهوری اسلامی با نخست وزیر وقت بریتانیا دیوید کامرون دیدار و گفت وگو کرد.  در ادامه این روند و اندکی پس از امضای توافق هسته ای میان ایران و کشورهای ۱+۵ دو طرف در شهریور ۹۴ روابط خود را به سطح سفیر ارتقاء دادند.  سخنگوی وزارت خارجه با اشاره به اقدام هایی که برای حل اختلاف های میان دو کشور در سال های اخیر انجام شده هشدار داد: «مواضع اخیر مقامات عالی انگلیس سبب تخریب فضای لازم برای ارتقای مناسبات دو کشور می شود.»  او بدون نام بردن از نازنین زاغری گفته است: «در خصوص دستگیری برخی افراد، همانطور که در مذاکرات با مقامات انگلیسی اعلام شده است، طرح ادعاهای بی پایه و اساس حقوق بشری علیه شهروندان ایرانی را دخالت در امور داخلی خود و غیرقابل قبول می دانیم.»  در ماه های اخیر اظهارات برخی مقام های بریتانیایی درباره آنچه نقض حقوق بشر و بی ثبات کردن منطقه از سوی ایران خوانده می شود با انتقاد شدید تهران روبرو شده است.  رهبر جمهوری اسلامی، علی خامنه ای ۲۷ آذر سخنان ترزا می، نخست وزیر بریتانیا که به شورای همکاری خلیج فارس وعده کمک در برابر اقدام های تهدیدآمیز ایران در منطقه را داده بود بی شرمانه توصیف کرد.وزیر خارجه کویت که حامل پیامی از سوی شورای همکاری خلیج فارس برای حسن روحانی، رئیس‌جمهوری است، روز چهارشنبه ۶ بهمن وارد تهران شد. کویت نقش میانجی میان ایران و عربستان برای حل اختلافات این دو کشور را به عهده گرفته است.شیخ صباح الخالد الصباح، وزیر خارجه کویت روز چهارشنبه ۶ بهمن (۲۵ ژانویه) وارد تهران شد. به گزارش رسانه های ایران، خالد الصباح در این سفر چند ساعته با محمد جواد ظریف، وزیر امور خارجه و برخی از دیگر مقامات ایران دیدار می کند.  تبادل نظر در مورد مسائل دوجانبه، تحولات منطقه ای و بین المللی موضوعاتی هستند که در ارتباط با این سفر عنوان شده اند.  خبرگزاری ایسنا به نقل از برخی رسانه ها از جمله النهار کویت نوشته است که وزیر خارجه کویت پیامی را از سوی شورای همکاری خلیج فارس () برای آغاز رایزنی های استراتژیک میان ایران و این شورا به تهران منتقل می کند.  سفیر ایران در کویت درباره محتوای این پیام و اهمیت این سفر به خبرگزاری دانشجویان ایران، ایسنا می گوید: «باید منتظر بود تا سفر انجام شود. این سفر فی نفسه مهم است و موجب گسترش و تحکیم مناسبات شده و راه را برای همکاری های فیمابین باز می کند.»  سفری کم سابقه برای کمک  خبرگزاری رویترز سفر وزیر خارجه کویت به تهران را کم سابقه خوانده و به نقل از خبرگزاری دولتی کویت می نویسد، پیام شورای همکاری خلیج فارس بر پایه آغاز گفت وگو میان کشورهای شورا و ایران استوار خواهد بود.  بیشتر بخوانید:   ایران و عربستان در سال ۲۰۱۶: خصومت شدید، همگرایی محدود  این دیدار چند روز پس از سخنان روحانی، رئیس جمهور ایران درباره تلاش برای حل اختلافات میان این کشور و عربستان صورت می گیرد.  حسن روحانی، رئیس جمهور ایران گفته بود برخی کشورها از جمله کویت مایل به میانجیگری برای کاهش تنش بین ایران و عربستان هستند.  روابط تنش آلود ایران و عربستان  روابط ایران و عربستان در سال های گذشته همواره پرتنش بوده است. پس از واقعه ای در مراسم حج سال ۲۰۱۵ در مکه که شمار زیادی از زائران ایرانی کشته شدند، ایران عربستان سعودی را واجد شرایط برگزاری این مراسم ندانست و از اعزام زائران ایرانی به عربستان خودداری کرد.  در آغاز سال ۲۰۱۶، روابط بین دو کشور با اعدام نمر النمر، روحانی شیعه عربستان رو به وخامت نهاد. در پی حمله معترضان در ایران به سفارت عربستان، عربستان سعودی و بحرین در ژانویه سال ۲۰۱۶ روابط دیپلماتیک خود با تهران را قطع کردند و برخی دیگر کشورهای عرب سفیرانشان را به نشانه همبستگی با عربستان سعودی از تهران فراخواندند.  نقش ایران و عربستان در جنگ های داخلی سوریه و یمن از دیگر مواردی است که رابطه این دو کشور را دستخوش تنش های بسیاری کرده است.  ریاض و برخی دیگر از اعضای کشورهای عضو شورای همکاری خلیج فارس تهران را به دخالت در امور دیگر کشورهای عرب به منظور گسترش دامنه نفوذ خود در خاور میانه متهم می کنند. ایران این اتهام ها را همواره رد کرده است.  گفت گوهای سودمند برای هر دو طرف  خبرگزاری رویترز با نگاهی به پیشینه تنش های میان ایران و عربستان می نویسد: «اما قدمت روابط تجاری و موضوع میدان های مشترک نفت و گاز مانع از آن می شود که بسیاری از کشورهای حوزه خلیج فارس درِ [روابط] را برای همیشه بر روی ایران ببندند.»  سفیر ایران در کویت در گفت وگو با ایسنا با اشاره به اهمیت این سفر، صرف نظر از پیام شورا برای ایران، گفته است: «بعد از دو سال این برای اولین بار است که وزیر خارجه کویت به تهران سفر می کند.»  سفر وزیر امور خارجه کویت به تهران در حالی صورت می گیرد که آخرین دیدار امیر کویت از ایران به سال ۲۰۱۴ بازمی گردد. این نخستین بار از زمان وقوع انقلاب اسلامی در ایران بود که یکی از رهبران کشورهای هم پیمان آمریکا در حوزه خلیج فارس به ایران سفر می کرد.  به گزارش خبرگزاری رویترز وزیر امور خارجه کویت با تاکید بر «منافع و فرصت های مشترک ایران و کشورهای عرب حوزه خلیج فارس»، گفته است: «این گفت وگوها برای هر دو طرف سودمند خواهد بود. »نمایندگان روسیه، ترکیه و ایران در پایان نشست دو روزه خود در آستانه خواهان ادامه آتش‌بس میان مخالفان و نیروهای دولتی سوریه شدند. طرف‌های درگیر در سوریه بیانیه پایانی را امضاء نکردند.نشست دو روزه نمایندگان ایران، ترکیه و روسیه که برای رایزنی درباره اوضاع سوریه در شهر استانه پایتخت قزاقستان گرد آمده بودند عصر سه شنبه، پنجم بهمن خاتمه یافت.  در این نشست نمایندگان دولت سوریه و مخالفان رژیم بشار اسد، همچنان که فرستاده ویژه سازمان ملل در امور سوریه، استفان دمیستورا نیز حضور داشتند.  نمایندگان سه کشور یادشده در پایان این نشست دو روزه با انتشار بیانیه ای بر ادامه ی تلاش ها برای پایداری آتش بس بر اساس توافق های وزیران خارجه ایران، ترکیه و روسیه در نشست ۲۰ دسامبر ۲۰۱۶ و قطعنامه ۲۳۳۶ شورای امنیت سازمان ملل تاکید کردند.  بیشتر بخوانید: رونق بازار اتهام  و تهدید در مذاکرات صلح آستانه  توافق بر سر ادامه آتش بس  به گزارش خبرگزاری آناتولی، نمایندگان ایران، ترکیه و روسیه در بیانیه آستانه نوشته اند که این کشورها: «بار دیگر بر تعهد خود نسبت به حاکمیت، استقلال، وحدت و تمامیت ارضی جمهوری عربی سوریه به عنوان کشوری دموکراتیک، چند قومی، چند مذهبی و غیر فرقه ای که در شورای امنیت ملل متحد نیز مورد تایید قرار گرفته است، تاکید می کنند.»  این سه کشور می گویند برای ایجاد یک مکانیزم سه جانبه جهت نظارت و تضمین پایبندی نسبت به آتش بس، ممانعت از بروز اقدامات تحریک آمیز و تعیین کلیه مدالیته های آتش بس تصمیم گرفته اند.  در این بیانیه تصریح شده که بحران سوریه راه حل نظامی ندارد. ایران، روسیه و ترکیه از حضور نمایندگان گروه های مخالف حکومت بشار اسد در مذاکراتی که قرار است زیر نظر سازمان ملل و اوایل ماه فوریه در ژنو برگزار شود حمایت کرده اند.  این بیانیه همچنین بر ضرورت مبارزه با گروه های تروریستی دولت اسلامی (داعش) و النصره و تفکیک گروه های مخالف حکومت از آنها تاکید می کند.  بیشتر بخوانید: آمادگی ترامپ برای عملیات مشترک نظامی با روسیه در سوریه  ادامه درگیری در حومه دمشق  از ایران حسین جابری انصاری، معاون وزیر خارجه، از ترکیه همتای او سدات اونال، و از روسیه سرگئی لاورنتیف، نماینده رئیس جمهور در امور سوریه در گفت وگوهای آستانه حضور داشتند.  ریاست هیئت نمایندگی ۱۵ گروه مخالف سوری را محمد علوش بر عهده داشت که در جمع خبرنگاران بیرون راندن گروه های تروریستی را یکی از شرط های ضروری پایداری آتش بس در سوریه عنوان کرد.  اسامه ابو زید، سخنگوی هیئت نمایندگی مخالفان ضمن اعلام آمادگی برای ادامه مذاکرات با دولت سوریه خاطر نشان کرد که اگر گفت وگوها به شکست بیانجامد چاره ی دیگری جز ادامه نبرد برای این گروه ها وجود نخواهد داشت.  مخالفان، دولت سوریه را متهم کرده اند که در طی آتش بس اخیر به بمباران مواضع آنها در حومه دمشق ادامه داده اند. به همین دلیل مذاکرات آستانه میان دولت سوریه و مخالفان نه به طور مستقیم که از طریق میانجی انجام شد.  به گزارش خبرگزاری آلمان در پایان نشست دو روزه در آستانه نمایندگان دولت بشار اسد و گروه های مخالف از امضای بیانیه مشترک روسیه، ترکیه و ایران خودداری کردند.  بیشتر بخوانید: پرهیز اپوزیسیون سوریه از گفت وگوی مستقیم با نمایندگان اسد در آستانه  مخالفت با نقش آفرینی ایران در سوریه  بشار جعفری، نماینده سوریه در سازمان ملل که هیئت سوری را در نشست آستانه سرپرستی می کرد معتقد است که این دور از گفت وگوها برای تثبیت آتش بسی که از حدود یک ماه پیش برقرار شد انجام شده است.  او در عین حال تاکید کرد که عملیات نظامی ارتش سوریه و متحدانش در وادی بردی در نزدیکی دمشق ادامه خواهد داشت.  این منطقه که همچنان در کنترل شبه نظامیان مخالف حکومت قرار دارد از نظر تامین آب آشامیدنی شهر دمشق از اهمیت زیادی برخوردار است.  دولت سوریه شبه نظامیان مسلط بر این منطقه را، که نمایندگانی نیز به آستانه اعزام کرده اند، جزو گروه های تروریستی محسوب می کند.  به گزارش خبرگزاری ایلنا، ابوزید سخنگوی هیئت نمایندگی مخالفان گفته است: «روسیه به وزارت دفاع رژیم اسد در باره نقض  مکرر آتش بس هشدار داده و تهدید کرده که نیروهای رژیم و حامیان آن را از وادی بردی بیرون خواهد راند.» منابع روسی این ادعا را تائید یا تکذیب نکرده اند.  محمد علوش ایران و حزب الله لبنان را متهم به سنگ اندازی در راه پیشرفت مذاکرات کرده است. به نوشته ی خبرگزاری آلمان او می گوید گروه های مخالف به هیچ وجه زیر بار نقش آفرینی ایران در آینده سوریه نخواهند رفت.​​​​​​​روابط عمومی بنیاد مستضعفان در بیانیه‌ای خبر پذیرش مسئولیت و عذرخواهی رئیس این بنیاد به خاطر حادثه ساختمان پلاسکو را رد کرد. پلاسکو پس از انقلاب ۵۷ مصادره و به بنیاد مستضعفان واگذار شد.پس از آتش سوزی و فروریختن برج تجاری پلاسکو، شماری از کارشناسان و تعدادی از کسانی که در این ساختمان به فعالیت تجاری و تولیدی مشغول بوده اند، مالک آن، بنیاد مستضعفان انقلاب اسلامی را متهم به بی توجهی به ایمن سازی عمارت کردند.  پایگاه اطلاع رسانی مجلس شورای اسلامی (خانه ملت) روز گذشته، دوشنبه چهارم بهمن (۲۳ ژانویه)، از قول محمدرضا رضایی کوچی   رئیس کمیسیون عمران  خبر داد که محمد سعیدی کیا، رئیس بنیاد مستضعفان  با حضور در این کمیسیون مسئولیت حادثه پلاسکو را بر عهده گرفته و به خاطر آن عذرخواهی کرده است.  نماینده جهرم در مجلس دهم همچنین گفته بود: «سعیدی کیا در جلسه امروز کمیسیون قول داد در اولین فرصت ساختمان جدیدی احداث و به کسبه پلاسکو واگذار شود.»  بیشتر بخوانید: فاجعه پلاسکو و افزایش انتقاد از بنیاد مستضعفان و شهرداری  بی اعتنایی بنیاد به هشدارها  اندکی پس از انتشار این خبر، روابط عمومی بنیاد مستضعفان با انتشار بیانیه ای سخنان منتسب به ریاست این بنیاد مبنی بر عذرخواهی و قبول مسئولیت در حادثه ساختمان پلاسکو را تکذیب کرد.  در این بیانیه آمده است: «آنچه همواره مورد تاکید ریاست بنیاد بوده است، مسئولیت دستگاه های مختلف و مسئولیت بنیاد در راستای کمک و مساعدت به خسارت دیدگان، ساخت مجدد و منطبق با استاندارد ساختمان پلاسکو و واگذاری منطبق بر ضوابط خاص می باشد.»  سازمان آتش نشانی و شهرداری تهران ادعا می کنند پیش از این بارها به علت نداشتن تجهیزات اطفای حریق لازم به کاسبان و مسئولان ساختمان پلاسکو هشدار داده بودند اما به آن توجهی نشده است.  شماری از اعضای شورای ساختمان پلاسکو می گویند از آنجا که مغازه داران مستاجر مالک اصلی، یعنی بنیاد مستضعفان بوده اند امکان زیادی برای اقدام عملی نداشته اند.  یکی از اعضای شورا به خبرآنلاین گفته است: «شورای پلاسکو هیچ مقاومتی در برابر هشدارهای شهرداری و آتش نشانی نشان نداد و حتی مانوری هم برای آتش نشان ها برگزار کردند و به دلیل اختیارات محدود همه اخطارها مبنی بر ایمن نبودن ساختمان را به مالک اصلی منتقل کردند. در واقع شورا وظیفه اش را برای انتقال هشدارها به بنیاد انجام داد اما هیچ واکنشی از سوی مالک صورت نگرفت.»  بیشتر بخوانید: پلاسکو؛ نمونه بی بها بودن مقررات و جان مردم  نهاد تحت امر خامنه ای و غیر پاسخگو  روزنامه جمهوری اسلامی در شماره دوم بهمن خود با اشاره به دست کم ده اخطار رسمی شهرداری به خاطر ناایمنی ساختمان پلاسکو می نویسد، مالک این ساختمان هر فرد یا نهادی باشد از رانت قدرتی برخوردار بوده که این اخطارها را نادیده گرفته است.  بنیاد مستضعفان که در نخستین روزهای پس از انقلاب ۵۷ تاسیس شد با اموال مصادره شده خاندان پهلوی، وابستگان حکومت پادشاهی و شماری از کارخانه داران و بازرگانان صاحب نام، در مدت کوتاهی به بزرگترین بنگاه اقتصادی ایران و مالک صدها شرکت تبدیل شد.  این بنیاد یک نهاد حکومتی تحت نظر رهبر جمهوری اسلامی، علی خامنه ای، محسوب می شود و به هیچ دستگاهی جز او پاسخگو نیست.  ساختمان پلاسکو متعلق به حبیب الله القانیان، بازرگان و کارخانه دار مشهور ایرانی بود که پس از انقلاب ۵۷ اعدام و اموالش به نفع بنیاد مستضعفان مصادره شد.  این عمارت ۱۷ طبقه که به نام کارخانه پلاستیک سازی پلاسکو نامگذاری شده در سال ۱۳۴۱ ساخته شد و تا مدت ها بلندترین برج پایتخت بود.  پلاسکو و امپراطوری رسانه ای قالیباف  صبح پنج شنبه سی ام دی ماه، پس از وقوع آتش سوزی در طبقه نهم این ساختمان، شعله های آتش به سرعت به طبقه های بالایی سرایت کرد و کل بنا در کمتر از ۴ ساعت فرو ریخت.  شش روز پس از این حادثه هنوز از شمار قربانیان آن اطلاع دقیقی در دست نیست و کار آواربرداری و کشف اجساد قربانیان احتمالی آن به پایان نرسیده است.  هنوز بسیاری از جزئیات این حادثه و سهم مسئولیت دستگاه ها و نهادهای مختلف در وقوع آن به طور کامل بررسی نشده و کمیسیون عمران قرار است یک شنبه آینده گزارشی در این باره به صحن علنی مجلس ارائه کند.  در همین روز قرار است محمد باقر قالیباف، شهردار تهران که عده ای خواهان استعفای او شده اند نیز درباره حادثه پلاسکو به مجلس گزارش دهد.  رئیس کمیسیون عمران گفته است: «هر چند دستگاه ها تلاش دارند در رابطه با حادثه پلاسکو رفع مسئولیت داشته باشند یا مسئولیت را به عهده دستگاه یا وزارتخانه دیگری بیاندازند اما بنده اعتقاد دارم شهرداری و وزارت تعاون، کار و رفاه اجتماعی به لحاظ قانونی این اجازه را داشتند که در موضوع مذکور ورود کنند و اقدامات لازم را برای کمک به پیشگیری از وقوع حادثه پلاسکو انجام دهند.»  غلامرضا انصاری، عضو شورای شهر، در یادداشتی که در شبکه مجازی منتشر شد نوشت: «امپراطوری رسانه ای قالیباف در پی یافتن شریک جرم برای خود و فرافکنی است. این رویه رسانه های وابسته به شهرداری در حالی است که دل مردم از حادثه پلاسکو خون شده است.»وزارت کار قول داده مکانی موقت برای شروع کار تولیدی در نظر گرفته شود و کارگران هرچه زودتر به سر کار برگردند. این وعده‌ها اما آتش دل کارگران را خاموش نمی‌کند.رقم ها دقیق نیست؛ بین سه تا چهار هزار کارگر در ساختمان ۱۷ طبقه پلاسکو مشغول به کار بوده اند. تعداد دقیق واحدهای این ساختمان هم مشخص نیست؛ رقم ها از ۴۶۰ تا ۵۶۰ واحد متغیر است. ظاهرا بیشتر واحدها عمده فروشی پوشاک بوده و بقیه مغازه و کارگاه. ۴ واحد اداری و تعدادی هم انبار در آنجا وجود داشته است.  مشخص نیست چه تعداد از این سه تا چهار هزار کارگر بیمه بوده اند اما شنیده ها و نوشته ها می گویند اکثرشان بیمه نبوده اند. روزنامه شهروند در گزارشی با چند تن از این کارگران صحبت کرده است. به نوشته این روزنامه، هرکدام از مغازه های پلاسکو دو تا سه کارگر داشتند که به عنوان توزیع کننده و فروشنده آنجا کار می کردند. این البته فقط مختص مغازه هاست و آمار دقیقی از کارگرانی که در کارگاه ها کار می کردند در دست نیست.  یکی از کسانی که به عنوان فروشنده در پلاسکو کار می کرده به شهروند گفته است: «کف حقوق کارگران در پلاسکو، یک میلیون و ٢٠٠ هزار تومان بود، اما مثل این  که بیمه فقط ٨٠٠  هزار تومان می دهد، آن هم سه ماه.»  مرد دیگری در تایید حرف های او می گوید: «من خودم بیمه هستم. یک  میلیون و ۵۰۰ هزار تومان حقوق می گرفتم اما حالا به ما گفته اند ٨١٢  هزار تومان، یعنی کف حقوق کارگر را به ما می دهند. این بیمه هم برای سه ماه است، بعدش را نمی دانیم.»  این در حالی است که کارفرماها هم برای بیمه بیکاری تقاضا داده اند زیرا اکثرا ورشکسته شده اند.  بیشتر بخوانید: ششمین روز فاجعه پلاسکو؛ پایان ۷۰درصد آواربرداری  یکی از کسانی که در طبقه هشتم ساختمان پلاسکو مغازه فروش لباس داشت به دویچه وله می گوید که بیشترین خسارت را در این فاجعه کارگران دیدند. این جوان ۳۵ ساله می گوید: «مغازه ما در حقیقت یک نمایشگاه بود و انبار ما جای دیگری بود. برای همین هم ما خیلی خسارت ندیدیم. مغازه دارها و تولیدی ها هم اکثرا جاهای دیگر انبار و مغازه داشتند و دستشان به دهنشان می رسد. اما کارگران بیکار شدند و چون اکثرا هم بیمه نیستند معلوم نیست وضعیتشان چگونه خواهد شد.»  یکی دیگر از کارگران پلاسکو که با شهروند صحبت کرده گفته است: «خیلی از کارفرماها کارگران را بیمه نمی کنند چون می ترسند از آنها شکایت کنند، همین هم شده تا خیلی از کارگران پلاسکو بیمه نداشته باشند.»  وزیر کار اما دستور داده که کارگران مشمول قانون کار و تامین اجتماعی که در ساختمان پلاسکو شاغل بودند، در سریع ترین زمان ممکن تحت پوشش و حمایت مقرری بیمه بیکاری قرار بگیرند.  یک مقام مسئول در وزارت کار هم گفته است: «در صورتی که سابقه کارگران بیمه شده ساختمان پلاسکو حتی از ۶ ماه هم کمتر باشد مطابق کارگران دارای ۶ ماه سابقه، از مزایای دریافت مقرری بیمه بیکاری استفاده خواهند کرد.»  مدیرکل تعاون، کار و رفاه اجتماعی استان تهران گفته است که تا کنون ۵۳۳ نفر از کسبه و کارگران ساختمان پلاسکو برای ثبت  نام دریافت مقرری بیمه بیکاری به اداره کار جنوب غرب تهران مراجعه کرده اند.  رقم حقوق بیکاری معادل ۸۰ درصد آخرین حقوق کارگران است که به گفته سازمان تامین اجتماعی، این حقوق به بازماندگان به صورت مادام العمر پرداخت می شود. البته این تنها به بیمه شدگان تامین اجتماعی اختصاص دارد.    فراخوان برای استخدام کارگران پلاسکو                                        چند روز پس از حادثه پلاسکو در شبکه های اجتماعی و نیز بر در و دیوار پاساژها و مغازه های خیابان جمهوری در تهران فراخوانی منتشر شد که از کارگران پلاسکو دعوت به همکاری می کرد.  پاساژ کویتی ها یکی از این پاساژهاست که کسبه آن اعلام کرده اند حاضرند کارگران بیکارشده پلاسکو را به کار بگیرند. کارگران پلاسکو اما به این آگهی ها اعتماد ندارند. یکی از آنها به شهروند گفته است: «ما هم این چیزها را شنیدیم، اما مگر می شود؟ خود کویتی ها هم مشکل دارند، مغازه هایشان پر است.»  و یکی دیگر بدبینانه تر پاسخ داده است: «خیلی نباید اینها را جدی گرفت، احتمالا اینها هم به خاطر آن وام ٣٠٠ میلیون تومانی می خواهند کارگر پلاسکو بگیرند، چون گفته اند برای هر یک کارگر، ٣٠٠ میلیون تومان وام می دهند، سه تا استخدام کنند، ٩٠٠ میلیون تومان گیرشان می آید، همین هم شده تا برخی سوءاستفاده کنند.»  بیشتر بخوانید: در جلسه کمیته دولت درباره پلاسکو چه گذشت؟  مدیرعامل سازمان تامین اجتماعی اعلام کرده که در هماهنگی  با بانک رفاه کارگران قرار شده تسهیلاتی به کارگاه هایی که کارگران بیکار شده را بپذیرند پرداخت شود.  وزارت کار نیز با دادن وعده بازگشت به کار اعلام کرده که همه کارگران بیکار شده در این حادثه در اولویت اشتغال قرار می گیرند.  مغازه دار ۳۵ ساله پلاسکو به دویچه وله می گوید: «اگر تمام پاساژهای دور و اطراف هم کارگران پلاسکو را استخدام کنند از پس حداقل سه هزار کارگر بیکار شده بر نمی آیند.»  پلاسکو؛ یک کلونی به هم پیوسته از واحدهای کوچک  یکی از اعضای کارگری شورای عالی کار درباره پلاسکو به ایلنا گفته است: «ساختمان پلاسکو با همه بزرگی ابعادش، یک کلونی به هم پیوسته از واحدهای صنفی کوچکی بود که از ۱۵ سال پیش بازرسان سازمان تامین اجتماعی تنها به شرط در دست داشتن شکایت کارگر حق ورود به آن را داشتند.»  او کارگاه های موجود در پلاسکو را به جزیره های سرگردان و جدا افتاده ای تشبیه کرده که مشخص نیست متولی بحث ایمنی در آنها چه نهادی است و چه زمانی قرار است از وقوع حوادث اینچنینی در آن جلوگیری شود.  این عضو شورای عالی کار البته بیشتر تقصیر را متوجه مقرراتی دانسته که به گفته او باعث شده به نام حمایت از تولید و کمک به گردش چرخ اقتصاد، اجازه حضور در کارگاه های کوچک از بازرسان کار و تامین اجتماعی سلب شود.  بیشتر بخوانید: بنیاد مستضعفان و شهرداری تهران، متهمان اصلی حادثه پلاسکو  عضو هیأت مدیره کانون عالی شوراهای اسلامی کار هم در این باره به ایلنا گفته است: «جدا از کوتاهی مسئولان شهری در الزام کاسبان مستقر در ساختمان پلاسکو به رعایت اصول ایمنی، اکنون سالهاست که بازرسان سازمان تامین اجتماعی و ادارات کار نمی توانند به اختیار خود برای سرکشی از کارگاه های کوچک اقدام کنند.»  مغازه دار ساختمان پلاسکو درباره شرایط ایمنی این ساختمان به دویچه وله می گوید که سیستم گرمایشی این ساختمان با گازوئیل تامین می شد و بسیار اتفاق می افتاد که شوفاژها قطع می شدند و واحدها برای گرما از کپسول گاز یا گاز پیک نیک استفاده می کردند.  او می گوید که ساختمان ایمن نبود، سنسورهای دود و آتش فعال نبودند، کپسول  های آتش نشانی به اندازه کافی نبود. با همه اینها این مغازه دار تاکید می کند: «در این ۱۰ سال که در پلاسکو مغازه داشتم، هیچ گاه حتی یک اخطار هم برای بازسازی یا تخلیه از هیچ ارگانی دریافت نکردم. اگر هم اخطاری داده اند به مالک ساختمان که بنیاد مستضعفان بوده داده اند. ما چیزی دریافت نکردیم.»  این فرد در عین حال تاکید می کند که پس از شروع آتش در طبقه دوازدهم نیروهای آتش نشانی فورا در محل حاضر شدند اما امکانات آنها کافی نبود، نردبان هایشان تا طبقه دوازدهم نمی رسید و به همین دلیل نتوانستند آتش را مهار کنند.    واگذاری محلی برای شروع کار کارگاه ها  مسئولان و مدیرانی که به نحوی در حادثه پلاسکو مسئولیت دارند اعلام کرده اند که سیاست کلی در کنار پرداخت بیمه بیکاری، بازگشتن هرچه سریعتر کارگران و کارفرمایان بر سر کار است.  مدیر کل تعاون، کار و رفاه اجتماعی استان تهران تاکید کرده که اولویت این وزارت خانه به کارگیری کارگران پلاسکو در محل خواهد بود و گفته قرار است به زودی مکانی به استقرار کارگاه های ساختمان پلاسکو اختصاص یابد. او گفته است: «در این رابطه جلساتی در استانداری تشکیل شده است تا کسبه پلاسکو هر چه سریعتر در مکان های جدید مستقر شوند.»  بیشتر بخوانید: پلاسکو؛ نمونه بی بها بودن مقررات و جان مردم   به گفته او شهرداری قرار است محلی را برای اسکان این واحدها در نظر بگیرد.  وزیر کار نیز وعده داده که به دارندگان کارگاه های تولیدی وام ۱۰۰ میلیون تومانی با بهره ۴ درصد داده می شود. ربیعی گفته است که با استانداری صحبت شده تا محلی را در تهران برای مرکز تولید موقت آماده کنند.  مغازه داران اما هنوز خبری در این باره نشنیده اند. کارگران هم خود را ویران تر از آن می بینند که بتوانند به این امیدها دل ببندند.  یکی از کارگران در مصاحبه ای گفته بود: «آنها که زیر آوار ماندند خوشبختند، آوار اصلی بر سر ما فرود آمده که شب عید بیکار و بی پول و بی آینده شدیم.»تازه‌ترین ساخته‌ی سینمایی اصغر فرهادی به عنوان یکی از پنج نامزد نهایی بخش فیلم‌های غیرانگلیسی زبان جایزه اسکار برگزیده شد. جدایی نادر از سیمین این کارگردان نخستین اسکار را نصیب سینمای ایران کرد.دبیرخانه مهم ترین و مشهورترین جایزه ی سینمایی جهان سه شنبه (۲۴ ژانویه ۵ بهمن) نامزدهای نهایی بخش های اصلی این رقابت را معرفی کرد.  به گزارش خبرگزاری آلمان فیلم فروشنده به کارگردانی اصغر فرهادی یکی از پنج فیلم برگزیده برای رقابت در بخش فیلم  به زبان بیگانه، مشهور به اسکار خارجی است.  هفتمین فیلم بلند فرهادی به تازگی جایزه بهترین فیلم نامه جشنواره کن را نصیب او کرده بود. شهاب حسینی، هنرپیشه نقش اول این فیلم نیز جایزه بهترین بازیگر مرد این فستیوال را از آن خود کرد.  چهارمین حضور فرهادی در اسکار  اصغر فرهادی در سال ۹۰ با فیلم جدایی نادر از سیمین نخستین اسکار تاریخ سینمای ایران را به دست آورد. از او فیلم های گذشته و درباره الی نیز پیشتر به عنوان نماینده ایران به اسکار معرفی شده بودند.  در بخش مسابقه بهترین فیلم خارجی اسکار ۲۰۱۷ فیلم فرهادی با چهار فیلم دیگر از کشورهای دانمارک، استرالیا، آلمان و سوئد رقابت خواهد کرد.  بیشتر بخوانید: «فروشنده» فرهادی نامزد جایزه گلدن گلوب شد  فرهادی در متنی که در اختیار خبرگزاری ایسنا قرار داد در واکنش به انتشار این خبر نوشت: «افتخار بزرگی ست که نام ایران را در جمع کشورهای سازنده بهترین فیلم های غیر انگلیسی زبان می بینم. آرزو می کردم این خبر خوشحال کننده را در روزهایی می شنیدم که مردم ایران غرق در اندوه حادثه تلخ فرو ریختن ساختمان پلاسکو و جان باختن تعدادی از هموطنان مان و همچنین قهرمانان بزرگوار و فروتن آتش نشانی نبودند. برای خانواده های این عزیزان از صمیم قلب آرزوی بردباری دارم.»  هشتاد و نهمین دوره اسکار  از حدود ۹۰ سال پیش هر سال جایزه  اسکار از سوی آکادمی علوم و هنرهای تصاویر متحرک آمریکا به بهترین های سینما اهدا می شود.  از ایران نخستین بار فیلم دایره ی مینا به کارگردانی داریوش مهرجویی در سال ۱۳۵۶ و سال بعد فیلم باد صبا ساخته ی آلبر لاموریس توسط وزارت فرهنگ و هنر وقت به آکادمی علوم و هنر آمریکا معرفی شد.  پس از شکل گیری جمهوری اسلامی مسئولان فرهنگی حکومت ۱۶ سال از معرفی نماینده ای برای شرکت در رقابت های اسکار خودداری نکرذند.  نخستین فیلمی که در جمهوری اسلامی به عنوان نامزد ایران به آکادمی علوم و هنر آمریکا معرفی شد زیر درختان زیتون ساخته ی عباس کیارستمی بود.  تاکنون آثار مجید مجیدی و فرهادی هر کدام چهار بار، و بیشتر از ساخته  های دیگر سینماگران ایرانی به اسکار معرفی شده اند. بچه های اسمان مجیدی اولین فیلم ایرانی بود که سال ۷۷ به عنوان نامزد رقابت های نهایی برگزیده شد.  مراسم معرفی برندگان نهایی و اهدای جایزه های هشتاد و نهمین دوره اسکار حدود یک ماه و نیم دیگر (اواخر ماه فوریه) در لس آنجلس برگزار می شود.ویرانه‌های ساختمان پلاسکو بر اثر بارش برف سفیدپوش شد. آخرین اخبار از ۲۰۲ مصدوم و خروج بیش از ۱۱هزار تن آوار حکایت دارد اما از کشف جسدی تازه خبری نیست.خبرگزاری ایسنا به نقل از جلال ملکی، سخنگوی سازمان آتش نشانی از به پایان رسیدن نزدیک به ۷۰درصد از عملیات آواربرداری در ساختمان پلاسکو خبر داده است. بارش برف پلاسکو را که در ششمین روز فاجعه سوختن و فرو ریختن خود به سر می برد سفیدپوش کرده است.  تا کنون حدود ۲۰۰ کامیون آوار از منطقه خارج شده است. در جست وجوهای چند ساعت گذشته تعدادی از لوازم و تجهیزات فردی آتش نشانان، از جمله کپسول اکسیژن و نظایر آن کشف شده است.  ایسنا می نویسد، با وجود تلاش بی وقفه امدادگران شامگاه دوشنبه جسدی کشف نشد و خانواده های مفقودان همچنان در انتظار به سر می برند. آخرین آمارهای اورژانس ایران خبر از ۲۰۲ مصدوم می دهد.  در جلسه کمیته دولت درباره پلاسکو چه گذشت؟  ایسنا می گوید، اگر مراحل برداشت آوار با همین منوال ادامه پیدا کند آواربرداری پلاسکو تا پایان این هفته به اتمام می رسد.  عملیات آواربرداری از روز پنج شنبه که ساختمان به دنبال آتش سوزی فرو ریخت تا کنون ادامه دارد. آمار رسمی حکایت از کشف اجساد دو آتش نشان و چهار شهروند (کسبه یا مالک واحدهای تجاری) دارد. یک آتش نشان نیز در بیمارستان بر اثر شدت جراحات وارده جان خود را از دست داد.  آمارهای اولیه حاکی از آن بود که بیش از ۲۰ نفر زیر آوارهای پلاسکو محبوس شده اند. آخرین گزارش ها نشانگر آن است که احتمال زنده یافتن کسی زیر آوارها نزدیک به صفر است.    چرا بیشتر اجساد شب ها کشف می شوند؟  برخی از رسانه های ایران این سئوال را مطرح کرده اند که چرا بیشتر اجساد شب ها کشف می شوند؟ جلال ملکی، سخنگوی سازمان آتش نشانی در پاسخ گفته است: «شاید یکی از دلایل... این باشد که فعالیت آتش نشان ها صبح ادامه دارد و آنها به نقاطی که مشکوک می شوند، نشانه گذاری کرده و شب ها تجسس ها را ادامه می دهند.»  او ادامه داد: «آتش نشان ها روزها کار جانمایی ها و آواربرداری ها را آغاز می کنند و شب ها زمانی که نور کافی برای انجام فعالیت های مرتبط با نشانه گذاری نیست به تجسس می پردازند.»  پنجمین روز فاجعه پلاسکو؛ کشف شش جسد  پلیس وظیفه حراست از اموال کشف شده، مانند گاوصندوق ها را بر عهده دارد و از افراد متفرقه خواست است محل را ترک کنند. گفته می شود کسی به جرم سرقت دستگیر نشده است.  ساختمان ۱۷ طبقه تجاری پلاسکو، واقع در ضلع شمال شرقی چهارراه استانبول، اولین نماد توسعه شهری و مدرن تهران بود. این ساختمان در سال ۱۳۴۱ با سرمایه حبیب القانیان ساخته شد و در ۳۰ دی ۱۳۹۵ در آتش سوخت و فرو ریخت.سخنگوی قوه قضائیه از ابلاغ حکم بابک زنجانی، متهم ردیف اول پرونده بزرگ فساد مالی و نفتی خبر داد. غلامحسین محسنی اژه‌ای همچنین گفت، تحقیقات تازه‌ای از یک متهم دیگر آغاز شده است.سخنگوی قوه قضائیه می گوید که حکم اعدام بابک زنجانی به او ابلاغ شده است. بابک زنجانی، تاجر میلیاردی متهم است نفت ایران را در بازارهای سیاه خارج از کشور فروخته و میلیاردها دلار درآمد حاصله را به خزانه کشور بازنگردانده است.  غلامحسین محسنی اژه ای در هفتمین نشست خبری خود با خبرنگاران گفت: «طبق نظر دیوان عالی کشور حکم اعدام دو متهم نقض شد که باید پرونده این دو نفر به شعبه هم عرض می رفت و حکم زنجانی نیز ابلاغ می شد. این دو کار انجام شد یعنی حکم زنجانی به خود او ابلاغ و پرونده دو متهم نیز به شعبه هم عرض ارسال شد.»  او با تأکید بر آغاز تحقیق از این دو متهم ادامه داد: «اگر نیاز باشد بازپرس از بابک زنجانی نیز درباره این دو متهم سوال می کند. ضمن اینکه تحقیق از نفر دیگری که مدت مدیدی فراری بود و با تلاش ناجا و بازپرس بازگردانده شد، آغاز شده است.»  بیشتر بخوانید : انتقاد وزارت امور خارجه ایران از اظهارات مسئولین قوه قضائیه  محسنی اژه ای می گوید، این پرونده ۱۶۰ جلد و ۴۵ متهم دارد و به شعبه ۱۵ دادگاه انقلاب ارجاع شده است.  منظور محسنی اژه ای از متهم دیگری که مدت مدیدی فراری بود و بازگردانده شد شخصی است به نام علیرضا زیباحالت منفرد که دادستان تهران از او به عنوان ع. ز. م یاد کرده است.  عباس جعفری دولت آبادی، دادستان انقلاب تهران چندی پیش اعلام کرد این فرد که توسط اینترپل (پلیس بین المللی) به کشور بازگردانده شده حکم جعبه سیاه پرونده زنجانی را دارد.  دادستان تهران گفت، این فرد در سال ۱۳۸۹ با زنجانی آشنا شد و با نفوذی که در مالزی داشت، موفق شد مجوز فعالیت نخستین بانک سرمایه گذاری اسلامی () را برای اقدامات بابک زنجانی اخذ کند.  جعفری دولت آبادی افزود: متهم با استفاده از ارتباطات خود و اخذ پانصد میلیون تومان حق الزحمه، بانک مذکور را به مبلغ چهار میلیون دلار برای بابک زنجانی خریداری کرده است.    همزمان رسول کوهپایه زاده، وکیل بابک زنجانی، از خبری مهم سخن گفته است. او می گوید که ۱۳ دی ماه سال جاری جلسه ای در دادسرای کنار اوین با حضور نماینده شرکت نفت، نماینده دادستانی، نماینده بانک ملی، نماینده بانک مرکزی، او و موکلش تشکیل شده است.  موضوع اصلی این جلسه این بود که یک بانک خارجی، برای پرداخت بدهی بابک زنجانی یک ال سی به مبلغ ۲ میلیارد یورو صادر و شروط خود را نیز اعلام کرده است. ال سی تعهدی است که بانک بر اساس آن متعهد می شود میزان پرداختی خریدار را به موقع و با مبلغ صحیح به فروشنده بدهد.  بیشتر بخوانید: پرونده زنجانی و اوج گیری اختلاف دولت و قوه قضائیه  کوهپایه زاده می گوید: «در این جلسه بانک مرکزی ایراداتی از این شروط مطرح کرده که قرار شد این ایرادات به قوه قضائیه ارجاع شود و قوه قضائیه نیز این ایرادات را به بانک ملی ارجاع دهد و در نهایت بانک ملی ایرادات را به صادرکننده ال سی بدهد تا ال سی بر همان نحوه مورد نظر تغییر یافته و مقدمات پرداخت بدهی زنجانی فراهم شود.»  او همچنین می گوید با این که در آن جلسه قید اسرع وقت نگاشته شد، اما هنوز با گذشت حدود سه هفته در این رابطه متأسفانه اتفاقی نیافتاده است.  سوابق بابک زنجانی  بابک زنجانی متهم ردیف اول پرونده بزرگ فساد مالی و نفتی است که در دی ماه ۱۳۹۲ بازداشت شد. او در دوره ریاست جمهوری محمود احمدی نژاد و زمانی که حلقه تحریم های بین المللی علیه ایران تنگ تر شده بود، با هدف دور زدن این تحریم ها، وارد همکاری با نهادهای دولتی به ویژه وزارت نفت، وزارت اقتصاد و بانک مرکزی شد.  زنجانی واسطه فروش نفت در بازارهای سیاه خارج از کشور و نقل و انتقال غیرقانونی طلا و ارز بوده است. گفته شده زنجانی بخش قابل توجهی از مبلغ دریافتی بابت فروش نفت را به شرکت نفت برنگردانده است. وزیر نفت ایران گفته است او بیش از ۵ ۲ میلیارد دلار به آن وزارتخانه بدهکار است.  بیشتر بخوانید: زنگنه: سال های گذشته عده ای میلیاردها دلار پول خورده اند  در همین حال علی طیب نیا، وزیر اقتصاد ایران، ۴ بهمن ماه در گفت وگویی اختصاصی با روزنامه شرق گفته است که بابک زنجانی بزرگ ترین بدهکار بانکی ایران نیست. او در این گفت  وگو به فهرستی از بیش از ۵۰۰ بدهکار اشاره می کند که توسط بانک مرکزی ایران تهیه شده که در این بین بزرگ ترین مبلغ متعلق به بابک زنجانی نیست.  طیب نیا گفت، این فهرست شامل اشخاص حقیقی و حقوقی می شود و او از نام بردن اسامی این اشخاص معذور است.  در محافل غیررسمی گفته می شود که بابک زنجانی با برخی از مقامات بالای جمهوری اسلامی، از جمله در سپاه پاسداران در ارتباط بوده است.بر اساس تصمیم دولت روحانی، کمیته دولت درباره پلاسکو روز دوشنبه ۴ بهمن کار خود را شروع کرد. این کمیته متشکل از اعضای دو وزارتخانه اقتصاد و کشور است. حال وزیر کشور از نخستین جلسه این کمیته گزارش می‌دهد.در  جلسه روز دوشنبه ۴ بهمن کمیته دولت درباره پلاسکو هم وزیر اقتصاد حضور داشت و هم وزیر کشور. قرار بود که پیامدهای  اقتصادی و اجتماعی حادثه پلاسکو بررسی شود و تصمیماتی در زمینه های اجتماعی و بیمه اتخاذ شود.  راهکار دولت برای حوادث مشابه  در کمیته دولت درباره پلاسکو تصمیم گرفته شده است که ساختمان های مشابه پلاسکو هر چه سریع تر شناسایی شوند. عبدالرضا رحمانی فضلی، وزیر کشور جمهوری اسلامی ایران پس از نخستین  جلسه کمیته یادشده در جمع خبرنگاران حاضر شد و پرسش های آنان را پاسخ داد.  وزیر کشور نسبت به پیشرفت عملیات اجرایی حادثه پلاسکو ابراز رضایت کرد و گفت که با آواربرداری، به ویژه با برداشته شدن تیرآهن ها و برش مفتول ها، سرعت آواربرداری افزایش یافته است.  بیشتر بخوانید: پنجمین روز فاجعه پلاسکو؛ کشف شش جسد  رحمانی فضلی در ضمن افزود که طبق دستور حسن روحانی قرار شده حداکثر ظرف سه هفته ساختمان های مشابه پلاسکو شناسایی شوند. پس از آن قرار است دولت و وزارت کشور دستورالعملی برای جلوگیری از خطرات مشابه تدوین کنند و وضعیت ایمنی ساختما ن های مشابه پلاسکو بهبود یابد.  بیمه و پرداخت خسارت  مسائل مربوط به بیمه ساختمان پلاسکو و همچنین نحوه پرداخت خسارت نیز در دستور کار بررسی کمیته دولت درباره پلاسکو قرار دارد. مغازه دارانی که در ساختمان پلاسکو فعالیت می کردند، امکان کار و کسب خود را از دست داده اند. آمار دقیقی درباره تعداد کسانی که در ساختمان پلاسکو کار می کردند، در دست نیست. بر اساس آمار منتشر شده از سوی هیات امنای ساختمان پلاسکو حدود ۲۵۰۰ نفر در این ساختمان کار می کردند.  رئیس بنیاد مستضعفان اعلام کرده که ظرف ۲ سال پاساژ دیگری در همان محل پاساژ پلاسکو ایجاد خواهد شد. اما پرسش اصلی اینجاست که افرادی که زندگی خود و خانواده هاشان را از طریق کار در پاساژ پلاسکو تامین می کردند، تا زمان احداث پاساژ جدید چه باید بکنند؟  مسئولان وعده  داده اند که محل موقتی برای کاسبان ساختمان پلاسکو در نظر گیرند. اما تا این لحظه توضیح دقیقی در این باره به کاسبان و مغازه داران فعال در ساختمان پلاسکو داده نشده است.  بیشتر بخوانید: حادثه پلاسکو؛ ۲۰ تا ۳۰ نفر زیر آوار مانده اند  کمیته ویژه دولت درباره ساختمان پلاسکو که به دستور حسن روحانی تشکیل  شده، قرار است از جمله به مسائل مربوط به بیمه و پرداخت خسارت به مغازه داران نیز بپردازد.  وزیر کشور جمهوری اسلامی در عین حال افزود که وظیفه پیگیری علل حادثه پلاسکو به وزارت کشور محول شده است. رحمانی فضلی تاکید می کند که انجام چنین کاری زمان بر است و محور فعالیت های وزارت کشور در این زمینه تقویت توان پیشگیری از چنین حوادثی در آینده است.صفیه س. دختر نوجوان مظنون به طرفداری از دولت اسلامی که با چاقو به یک پلیس در آلمان حمله و او را به شدت زخمی کرده بود، به ۶ سال زندان محکوم شد. او پیش‌تر می‌خواست به سوریه رفته و به گروه‌های جهادگرا بپیوندد.به گفته ی سخنگوی دادگاه عالی ایالتی شهر سله آلمان، حدود یک سال پس از حمله یک دختر ۱۶ ساله مظنون به طرفداری از دولت اسلامی (داعش) به یک پلیس در هانوفر، دادگاه این دانش آموز مراکشی  آلمانی را به جرم تلاش برای قتل و ارتباط با گروه های تروریستی، به ۶ سال حبس در زندان نوجوانان محکوم کرده است. ظن آن می رود که صفیه س. برای دست زدن به این اقدام از سوی جهادگرایان دولت اسلامی تحریک شده باشد.  این دختر نوجوان روز ۲۶ فوریه سال گذشته میلادی (۷ اسفند ۹۴) در ایستگاه اصلی راه آهن شهر هانوفر آلمان با کارد آشپزخانه به یک مامور پلیس حمله کرد. به گزارش پلیس، کارد صفیه حدود ۵ سانتی متر در گردن مامور فرو رفته و او را به شدت زخمی کرده بود، اما مامور پلیس پس از عمل جراحی از مرگ نجات یافت.  پیش از این واقعه گروه دولت اسلامی در شبکه اجتماعی توئیتر از طرفداران خود خواسته بود، در کشورهای اروپایی به پلیس حمله کنند. در این پیام توئیتری که جوانان را به قتل ترغیب می کند، توصیه ای هم برای آلت قتاله به این شکل آمده است: «چاقو که در خانه دارید!»  سپس حدود دو هفته بعد در روز ۶ مارس، پیر فوگل، یکی از سلفی های معروف آلمان در پیامی ویدئویی پشتیبانی خود از عمل خواهر صفیه را اعلام کرد. فوگل گفته بود که صفیه را از بچگی می شناخته و به رفتار و حجاب او افتخار می کرده است.  مقامات امنیتی آلمان از مدتی پیش از حمله ی صفیه به پلیس او را زیر نظر داشته اند، زیرا او قصد داشته در ماه ژانویه از طریق ترکیه به سوریه برود. اما مادر صفیه به موقع از قصد دخترش باخبر می شود، به ترکیه می رود و او را به آلمان بازمی گرداند.  پیش تر دو برادر صفیه از همین راه به سوریه رفته و به احتمال زیاد به گروه های جهادگرا در این کشور پیوسته بوده اند.  صفیه در هانوفر بزرگ شده است. پدرش آلمانی گرویده به اسلام است و مادرش زنی بسیار مذهبی اهل مراکش. آن ها از هم جدا شده اند و صفیه به همراه دو برادرش با مادرش زندگی می کرده است. او همراه با چند بچه دیگر به مسجدی در هانوفر می رفته که متعلق به مسلمانان آلمانی زبان است. این مسجد مدت ها زیر نظر پلیس آلمان بوده است.  صفیه در آنجا قرآن را حفظ کرده و در ارتباط با مردانی قرار گرفته که ذهن او را به سمت افراطی گری هدایت کرده اند. از او در سال ۲۰۰۸ زمانی که تنها هفت سال داشته، ویدیویی در یوتیوب منتشر شد که او را در کنار پیر فوگل در حال خواندن قرآن نشان می داد.  فوگل در این ویدیو از او به عنوان خواهر کوچک اسلامی پیوسته به آن ها نام می برد و می گوید: «این است نسل جدید مسلمانان که من به آن  افتخار می کنم. قرآن را از حفظ کن که در روز قیامت برای هر سطر آن یک پله بالاتر می روی.»پیش‌نویس مربوط به مهاجرت و صدور ویزا توسط دولت ترامپ عرضه شده است. بسیاری می‌پرسند که تاثیر این پیش‌نویس بر سفر یا مهاجرت ایرانیان به آمریکا چیست؟ترامپ در کارزار انتخاباتی خود اعلام کرده بود که برای سفر شهروندان برخی از کشورهای مسلمان محدودیت هایی وضع خواهد  کرد. در همان هفته نخست کار، دولت ترامپ پیش نویس راهکار صدور ویزا و مقررات مهاجرت به آمریکا را منتشر کرده است.  خبرگزاری فرانسه از واشنگتن گزارش می دهد که ممنوعیت ها و محدودیت های پیش بینی  شده علیه مسلمانان نیست، بلکه علیه برخی از کشورهای مسلمان است، کشورهایی که به ادعای ترامپ از تروریسم حمایت می کنند. ترامپ در مصاحبه خود با شبکه خبری   گفته است: «این افرادی که از این  کشورها می آیند برای ما دردسرهای بزرگ ایجاد می کنند. آمریکا بدون دادن اجازه ورود به این گونه افراد هم به اندازه کافی مشکل و دردسر دارد. این افراد کمابیش دنبال آن هستند که خرابی های بزرگ در آمریکا به بار آورند.»  انتقاد از سیاست مهاجرپذیری آلمان  ترامپ در مصاحبه خود با شبکه خبری یاد شده گفت که اروپا مرتکب یک خطای فاحش شد که اجازه ورود به میلیون ها نفر به آلمان و دیگر کشورها را داد. او گفت اگر می خواهید  بفهمید که نتیجه این سیاست چه بوده، کافی است نگاهی بیاندازید به فاجعه ای که در آنجا رخ داده است.  این  نخستین باری نیست که ترامپ آشکارا از سیاست پناهندگی و مهاجرپذیری آلمان و صدراعظم این کشور، آنگلا مرکل، انتقاد می کند. ترامپ پیش نویس تنظیم شده را در عمل برای ممانعت از ورود پناهجویان از کشورهای بحرانی و از آن جمله سوریه تهیه کرده است.  بیشتر بخوانید: واکنش کاربران ایرانی اینترنت به محدودیت ویزای آمریکا  کشورهایی که با مشکل مهاجرت و ویزا روبرو شده اند عبارتند از: عراق، سوریه، ایران، سودان، لیبی، سومالی و یمن.  جزئیات پیش نویس  ; ورود پناهجویان از کشور جنگ زده سوریه ممنوع می شود.  ; پذیرش پناهجویان به مدت ۴ ماه تعلیق می شود. تنها پس از این مدت است که با بررسی دقیق دولت و نهادهای امنیتی و اطلاعاتی آمریکا تنها از کشورهای معینی پناهجو پذیرفته خواهد شد.  ; شمار پناهجویانی که پس از پایان مهلت تعیین شده حق ورود  به آمریکا را خواهند یافت، در سال ۲۰۱۷ بالغ بر ۵۰ هزار نفر است. به این ترتیب، تعداد پناهجویانی که پذیرفته می شوند کمتر از نصف آن چیزی خواهد بود که دولت اوباما برای سال جاری میلادی (۲۰۱۷) پیش بینی کرده است. بر اساس تصمیم دولت اوباما قرار بود در سال جاری آمریکا ۱۱۰  هزار پناهجو بپذیرد.  ; سفر شهروندان ایران و ۶ کشور یاد شده دیگر، چه به قصد مهاجرت یا گردشگری به مدت ۳۰ روز ممنوع شده است. پس از آن نیز تنها پس از بررسی دقیق و موردی اجازه سفر به شهروندان این کشورها داده خواهد شد.  ; اعطای ویزا به شهروندان  کشورهای یاد شده به حالت تعلیق در می آید. دولت آمریکا پس از آن دادن ویزا به شهروندان این کشورها را منوط به دریافت اطلاعات دقیق از دولت های این کشورها کرده است. قرار است که سازمان اطلاعاتی و امنیتی آمریکا ظرف ۶۰ روز لیستی از کشورهایی تهیه کند که از همکاری با آمریکا در زمینه داد و ستد اطلاعات خودداری کرده اند. از ورود  شهروندان چنین  کشورهایی به خاک آمریکا جلوگیری خواهد شد.  ; ورود و خروج به آمریکا تنها پس از کنترل داده های بیومتریک همه مسافران ممکن است. اعطای ویزای غیر مهاجرتی از این پس نیازمند مصاحبه حضوری فرد متقاضی در نمایندگی های سیاسی آمریکا خواهد بود.  ; دولت ترامپ بر آن است تا ظرف ۱۸۰ روز لیستی از همه شهروندان خارجی تبار آمریکا تهیه کند که پس از ورود به خاک آمریکا گرایشی افراطی یافته اند. در عین حال قرار است اطلاعات مربوط به قتل های ناموسی در آمریکا گردآوری شود.  نتایج ناروشن این تصمیم ها  هنوز روشن نیست که آیا متنی که توسط دولت ترامپ عرضه شده، متن نهایی است یا طرح راهکار اعطای ویزا و مقررات پناهندگی و مهاجرت به آمریکاست. به نظر کارشناسان بسیاری از مفاهیم و واژه های این متن به لحاظ حقوقی تعریف دقیقی ندارند. علی رغم این کاستی ها و ناروشنی ها، بسیاری از پرسش ها بدون پاسخ مانده اند، از آن جمله است موضوع قرعه کشی گرین کارت در آمریکا.  بیشتر بخوانید: تعلیق یک ماهه صدور ویزای آمریکا برای اتباع ۷ کشور  بسیاری از تحلیلگران حتی این پیش نویس یا راهکار تعیین شده  از سوی دولت ترامپ را کم حاصل ارزیابی می کنند. به عنوان نمونه، جیمز جفری، مشاور امنیت ملی جورج بوش، گفته است: «من گمان نمی کنم که در خیلی از موارد تغییری جدی  به وجود آید.»  مشاور امنیت ملی جورج بوش به سیاست دولت اوباما درباره پناهجویان کشور سوریه اشاره کرده و گفته است که برخی از این سیاست ها پیش از این هم اجرا شده است. مثلا دولت اوباما نیز از سال ۲۰۱۱، یعنی از آغاز جنگ سوریه تا کنون تنها ۱۸۰۰۰ پناهجو از کشور سوریه را پذیرفته است.دونالد ترامپ، رئیس‌جمهور آمریکا بار دیگر موضوع احداث دیوار مرزی با مکزیک را مطرح کرد و مدعی شد که هزینه احداث این دیوار را مکزیک پرداخت خواهد کرد. این سخنان باعث اعتراض شدید در مکزیک شده است.احداث دیوار مرزی با مکزیک از جمله موضوعات محوری کارزار انتخاباتی دونالد ترامپ بود. او که حال دوران ریاست جمهوری خود را آغاز کرده، روز چهارشنبه (۲۵ ژانویه  ۶ بهمن) بار دیگر این مسئله را مطرح کر د.  قرار است هفته آینده، یعنی روز ۳۱ ژانویه رئیس جمهور مکزیک، انریکه پنا نیتو برای انجام یک دیدار رسمی عازم واشنگتن بشود. حال بسیاری در مکزیک معتقدند که او به نشانه  اعتراض به سخنان ترامپ باید این سفر را لغو کند.  از جمله این سیاستمداران می توان به خورخه کاستاندا، وزیر امورخارجه پیشین مکزیک اشاره کرد. او در گفت وگو با رادیو فرمولا از رئیس  جمهور مکزیک خواسته است با لغو  سفر خود به واشنگتن اعتراض  خود را نسبت به برنامه احداث  دیوار مرزی نشان دهد؛ دیواری که طبق اظهارات دونالد ترامپ می بایست احداث آن تا چند ماه دیگر آغاز شود. بر اساس سخنان کاستاندا، مکزیک باید بداند که خط قرمزش کجاست.  بیشتر بخوانید: تعلیق یک ماهه صدور ویزای آمریکا برای اتباع ۷ کشور  شماری دیگر از سیاستمداران مکزیک  نیز از نیتو درخواست مشابهی کرده اند. رسانه های مکزیک هم اظهارات ترامپ آن هم در آستانه سفر پنا نیتو به آمریکا را توهین به مکزیک ارزیابی کرده اند. حال خبرگزاری آسوشیتدپرس نیز گزارش داده که رئیس جمهور مکزیک اقدام به بررسی موضوع لغو سفر به آمریکا کرده است است.  باید یادآور شد که دولت مکزیک تا این لحظه خبری درباره لغو این سفر منتشر نکرده است. رئیس جمهور مکزیک گفته است که وظیفه او در این شرایط دفاع از منافع مردم این کشور است.  یک پروژه پرهزینه  احداث دیواری به طول ۳۰۰۰ کیلومتر در مرز مکزیک یکی از وعده های جنجالی دونالد ترامپ در کارزار انتخاباتی آمریکا بود. هزینه احداث  چنین دیواری طبق نخستین برآوردها و بسته به اینکه ارتفاع آن چقدر باشد و با چه مصالحی ساخته شده باشد، حداقل ۱۳ میلیارد دلار اعلام شده است.  برخی حتی هزینه احداث این دیوار را بالغ بر ۴۰ میلیارد دلار  برآورد  می کنند. ترامپ در مصاحبه ای و در پاسخ به این پرسش که چه کسی قرار است هزینه احداث این دیوار را تامین کند، گفته بود: مکزیک.  بیشتر بخوانید: واکنش اعتراض آمیز مکزیک به سخنان دونالد ترامپ  رئیس جمهور مکزیک، انریکه پنا نیتو بارها و از جمله روز چهارشنبه (۲۵ ژانویه  ۶ بهمن) در واکنش به سخنان ترامپ گفت که مکزیک باوری به کارآمد بودن احداث چنین دیواری ندارد و حاضر نیست در تامین هزینه آن مشارکت کند.  او دو هفته پیش نیز در واکنش به سخنان مشابهی تصریح کرده بود که مکزیک زیر بار هیچ تصمیمی نمی رود که شأن و منزلت مکزیک و مکزیکی ها را خدشه دار سازد.  ترامپ در تازه ترین سخنان خود در این رابطه گفت که هزینه ساخت دیوار مرزی را ابتدا آمریکا تامین خواهد کرد و پول آن را به تدریج از مکزیک خواهد گرفت. او بار دیگر تاکید کرد که مکزیک ۱۰۰ درصد هزینه این دیوار را باید بپردازد.دولت ترامپ پیش نویس مربوط به راهکار اهدای ویزا به شهروندان هفت کشور و از جمله ایران را منتشر کرد. عراق، سودان، سومالی، لیبی ، سوریه و یمن شش کشور دیگر مشمول این راهکار هستند. تعلیق یک ماهه صدور ویزا برای هفت کشور در چارچوب وعده های انتخاباتی ترامپ با هدف تشدید محدودیت ها برای ورود مهاجران به ایالات متحده آمریکا صورت می گیرد.  در ساعات گذشته خبرگزاری ها گزارش داده بودند که ترامپ روز چهارشنبه طرحی را عرضه خواهد کرد که در آن محدودیت هایی برای صدور ویزا برای شهروندان کشورهای ایران، عراق، لیبی، سومالی، سودان، سوریه و یمن برقرار خواهد شد.  بیشتر بخوانید: طرح ترامپ در مورد محدودیت ویزا از جمله برای ایرانیان  خود رئيس جمهوری آمریکا نیز سه شنبه شب در توئیتر نوشته بود: «فردا [چهارشنبه] روز بزرگی برای امنیت ملی آمریکا خواهد بود. در کنار خیلی کارهای دیگر ما دیوار (بین مرز مکزیک و آمریکا) را هم خواهیم ساخت.»  تصمیم روز چهارشنبه ترامپ شامل کسانی که تابعیت آمریکایی دارند و یا با وجود خارجی بودن در خاک آمریکا هستند نمی شود. هم چنین این فرمان روادیدهای دیپلماتیک و سیاسی را شامل نمی شود.  بیشتر بخوانید: واکنش کاربران ایرانی اینترنت به محدودیت ویزای آمریکا  یکی از سندهایی که رئیس جمهور آمریکا روز چهارشنبه امضا کرد پروژه آغاز احداث دیوار مرزی در مرز مکزیک است. هم چنین برنامه پذیرش پناهجو در آمریکا نیز به مدت ۳ ماه به حالت تعلیق درآمده است.  اخراج مهاجران غیرقانونی و اعمال مقررات سخت گیرانه برای مهاجرت به آمریکا، از مهمترین وعده های انتخاباتی دونالد ترامپ بود.  او هم چنین وعده ساخت یک دیوار در مرز مکزیک را داده و گفته بود در ۱۰۰ روز نخست ریاست جمهوری اش اقدا م های عملی برای اخراج بیش از دو میلیون مهاجر غیرقانونی را آغاز خواهد کرد.برای نخستین بار اتفاق افتاد. اعدام یک نفر از اعضای خاندان حاکم کویت. سه زن و سه مرد دیگر نیز به اتهام قتل اعدام شدند. خبر اعدام ۷ نفر در کویت، آن هم در یک روز، از سوی خبرگزاری‌های بین‌المللی بازنشر شده است.برای نخستین بار اتفاق افتاد. اعدام یک نفر از اعضای خاندان حاکم کویت. سه زن و سه مرد دیگر نیز به اتهام قتل اعدام شدند. خبر اعدام ۷ نفر در کویت، آن هم در یک روز، از سوی خبرگزاری های بین المللی بازنشر شده است.  کویت روز چهارشنبه ۲۵ ژانویه ۷ نفر را اعدام کرد. همه اعدام شدگان متهم به قتل و تجاوز بودند. در بین اعدام شدگان، فیصل عبدالله الجابر، یکی از اعضای خاندان حاکم این کشور، خاندان آل صباح نیز وجود داشت. پدیده ای که در  تاریخ کویت امری کاملا بی سابقه است.  سال ها بود که کویت کسی را اعدام نکرده بود. تا اینکه خبر اعدام ۷ نفر در یک روز از  سوی  خبرگزاری دولتی کویت، کونا منتشر شد. فیصل عبدالله الجابر متهم  است در جریان دعوایی خانوادگی یکی دیگر از اعضای خاندان حاکم را به قتل رسانده است.  بیشتر بخوانید: نگرانی از بروز ناآرامی در بحرین در پی اعدام سه جوان شیعه  قتلی که در سال ۲۰۱۰ روی داد و خاندان سلطنتی کویت را به لرزه انداخت. علت اصلی دعوای خانوادگی بین این دو عضو خاندان سلطنتی کویت هرگز روشن نشد. گفته شد که موضوع بر سر اختلاف نظر تجاری بوده است. اختلاف نظری که منجر شده تا فیصل عبدالله الجابر به سوی دیگر عضو خاندان حاکم شلیک کند و او را از پای در آورد. از سوی دیگر حمل غیرقانونی اسلحه نیز در پرونده او ثبت شده بود.  اعدام یک زن کویتی  در بین ۶ نفر دیگری که روز چهارشنبه در کویت اعدام شده اند، سه زن وجود دارند. یکی از آن ها، زنی کویتی است که در سال ۲۰۰۹ برای انتقام گرفتن از همسرش دست به قتل زده است. انتقامی مرگبار که قربانیان بسیاری را در پی داشت.    این زن کویتی در زمان ارتکاب قتل ۲۳ سال سن داشته است. انگیزه ارتکاب به قتل، انتقام گرفتن از همسرش اعلام شده است. همسر این زن که قصد ازدواج مجدد داشت، چادری برای انجام مراسم ازدواج با همسر دوم خود برپا کرده بود. این زن کویتی برای اعتراض به این اقدام همسرش، چادر ازدواج را به آتش می کشد. در اثر این آتش سوزی ۵۷ نفر کشته می شوند. اکثر قربانیان این حادثه زن و کودک بودند.  ۵ نفر دیگری که روز چهارشنبه در کویت اعدام شدند، تابعیت غیر کویتی داشتند و  شهروندان کشورهای مصر، بنگلادش، اتیوپی و فیلی پین بوده اند.مسعود بارزانی، رئیس اقلیم کردستان عراق هشدار می‌دهد که زمینه برای سرنگونی عبادی نخست‌وزیرعراق و بازگشت مجدد مالکی به قدرت فراهم می‌شود. مالکی می‌گوید بیش از ۱۶۰۰ پیشمرگه تابحال در جنگ با داعش کشته شده است.مصاحبه مسعود بارزانی با الشرق الاوسط (دوشنبه ۲۳ ژانویه ۲۰۱۷) در شهر داووس سوئیس سر و صدای زیادی کرده است. او درباره زمینه سازی برای بازگشت مجدد نوری مالکی، نخست وزیر سابق عراق به قدرت، استقلال کردستان و همچنین نفوذ و نقش ایران و آمریکا در عراق صحبت کرد.  بیشتر بخوانید:کمیسیون تحقیق مجلس عراق: نوری مالکی در سقوط شهر موصل مقصر بود  مسعودی بارزانی در واکنش به احتمال بازگشت مالکی به قدرت در عراق واکنش تندی نشان داده و گفت: «اگر مالکی بخواهد برای بار سوم نخست وزیر عراق شود، بی درنگ و بدون رایزنی با کسی استقلال کردستان را اعلام خواهم کرد».  نوری مالکی هنوز هم معاون نخست وزیر است  نوری مالکی نخست وزیر سابق عراق پس از کناره گیری از قدرت، هنوز هم در عراق نفوذ زیادی دارد. بازرانی تاکید می کند که در عراق توطئه  می شود که حیدرعبادی شکست خورده و سرنگون شود تا مالکی دوباره بر سرقدرت بیاید.  بارزانی برکناری هوشیار زیباری، وزیر دارایی عراق را تحرکات علیه حیدرعبادی توصیف می کند. به تاخیر افتادن عملیات آزادسازی موصل هم به گفته بارزانی بهانه ای برای نشان دادن عدم لیاقت عبادی است تا زمینه برای بازگشت دوباره مالکی به قدرت  فراهم آید.  نوری مالکی در حال حاضر رهبر حزب اسلامی دعوه و معاون اول رئیس جمهور عراق است. این سیاستمدار ۶۷ ساله شیعه به مدت ۸ سال نخست وزیر عراق بود.  بازگشت مالکی به قدرت از نظر کردهای عراق بزرگترین تهدید به حساب می آید. به گفته بارزانی در دوره نخست وزیری مالکی هزاران تن از عراقی ها ترور شدند و او با در پیش گرفتن سیاست فرقه گرایی سلطه جویانه، به شیعه، سنی و کرد ضربه زده است.  بیشتر بخوانید:بارزانی خواستار عذرخواهی و کناره گیری مالکی شد  بسیاری از کارشناسان مسائل خاورمیانه نیز بر این باورند که مالکی با سیاست های فرقه گرایانه خود سبب قدرت گیری گروه دولت اسلامی(داعش) در یک سوم از خاک عراق شده است.  مالکی همچنین متهم به پیاده کردن کامل سیاست ایران در عراق است. نخست وزیر پیشین عراق در پی اعتراض کردها و مردم عراق و همچنین مخالفت شدید عالی ترین مراجع شیعه از جمله آیت الله سیستانی از مقام خود در ۱۴ اوت ۲۰۱۴ کناره گیری کرد.  کمیسیون تحقیق مجلس نمایندگان عراق (۲۶ مرداد۱۷ اوت) ۲۰۱۵ در تحقیقاتی درباره سقوط موصل، مالکی را مقصر شناخت و خواستار محاکمه او شده بود، اما این محاکمه تابحال انجام نگرفته است.  زمینه  بازگشت دوباره مالکی به قدرت  رئیس اقلیم کردستان عراق ضمن اشاره به شکست گفتمان سیاسی و همکاری واقعی در عراق، لزوم بوجود آمدن ساختار جدیدی از روابط در این کشور را مطرح می کند. بارزانی همچنین پیشنهاد می کند که دولت حیدر عبادی با کردها تنها همسایه باشد و نه شریک سیاسی.  رهبر کردهای عراق درباره نقش و نفوذ آمریکا در عراق هم تائید می کند که مسئولین و مقام های اقلیم کردستان روابط خوبی با تیم دونالد ترامپ برقرار کرده است.  بارزانی درباره ایران هم می گوید که این کشور صاحب بزرگ ترین نفوذ در بغداد است و رسیدن به تفاهمی میان اقلیم کردستان و عراق بدون موافقت ایران نمی تواند صورت بگیرد.عادل جبیر، وزیر امور خارجه عربستان سعودی در کنفرانسی مطبوعاتی اعلام کرده که این کشور خواهان گسترش همکاری‌های خود با دولت ترامپ است و از این طریق میل دارد تا جلوی نفوذ بیشتر ایران در منطقه را بگیرد. عادل جبیر در کنفرانس مطبوعاتی ای که روز سه شنبه (۲۴ ژانویه  ۵ بهمن) در ریاض، پایتخت عربستان برگزار شده، گفت، دونالد ترامپ از نقش مخرب جمهوری اسلامی در منطقه آگاه بوده و خطاب به مقامات عربستان سعودی گفته که او خواهان محدود کردن نفوذ ایران در منطقه است.  دونالد ترامپ در  کارزار انتخاباتی خود بارها گفته بود که توافق هسته ای با ایران و لغو تحریم ها را به صورت کنونی آن نمی پذیرد و خواهان بازنگری و تجدید نظر در مفاد این توافقنامه است. بدیهی است که عرسبتان سعودی از اجرایی شدن چنین سیاستی استقبال می کند.  بیشتر  بخوانید: رابطه روسیه و ایران زیر ذره بین دولت ترامپ  جنگ نیابتی در سوریه و یمن یکی از عرصه های است که باعث افزایش تنش در مناسبات دیپلماتیک بین  عربستان سعودی و جمهوری  اسلامی ایران شده است. رویدادهای دیگری مثل موضوع حج یا اعدام روحانی شیعه، نمر باقر النمر در عربستان سعودی نیز در تیرگی مناسبات دو کشور تأثیرگذار بوده است.  دعوت به همکاری  در همایش جهانی اقتصاد که در داووس واقع در سوئیس برگزار شده بود، محمد جواد ظریف، وزیر امور خارجه ایران با اشاره به بحران های منطقه و با لحنی آشتی طلبانه گفته بود که دو کشور عربستان سعودی و ایران می توانند در زمینه ایجاد ثبات سیاسی در منطقه با یکدیگر همکاری کنند.  این در حالی است که طبق خبر منتشر شده از سوی سایت بلومبرگ، وزیر امورخارجه عربستان سعودی نسبت به پیشنهاد همکاری از سوی ایران هیچ واکنشی نشان نداده و بار دیگر بر مواضع عربستان سعودی در قبال جمهوری اسلامی و اینکه به باور عربستان سعودی، ایران سیاست حمایت از تروریسم را دنبال می کند، تاکید ورزیده است.  بیشتر  بخوانید: وزیر خارجه کویت حامل چه پیامی برای ایران است؟  سیاست اوباما در قبال عربستان سعودی سیاستی دوگانه بود. از یکسو آمریکا و عربستان سعودی ظرف سال های زمامداری اوباما با یکدیگر همکاری های گسترد ه ای داشتند و از سوی دیگر اوباما از سیاست تحریک آمیز عربستان در منطقه انتقاد می کرد. حال با آمدن  ترامپ عربستان سعودی بدان امید بسته است که دولت آمریکا از سیاست های ریاض در منطقه حمایت کند.    عادل جبیر، وزیر امورخارجه عربستان، گفته است: «ترامپ بازسازی اتحاد های سنتی آمریکا و یا همکاری با متحدان سنتی آمریکا را هدف  خود قرار داده است و این چیزی است که ما از آن استقبال می کنیم.» جبیر گفته است  که نسبت به بهبود و گسترش سطح همکاری های عربستان سعودی با ایالات متحده آمریکا در دوران زمامداری دونالد ترامپ  بسیار  خوش بین است.  او در کنفرانس مطبوعاتی خود مایکل فلین، مشاور امنیت ملی دولت ترامپ را فردی میهن پرست نامید که به شدت نگران امنیت آمریکا است. این در حالی است که خبرنگار بلومبرگ می نویسد، مایکل فلین کسی است که اسلام را یک غده سرطانی می داند.مارکو روبیو، تاد یانگ و جان کورنین خواهان برقراری مجدد تحریم‌های غیرهسته‌ای علیه ایران شدند. این تحریم‌های مالی و اقتصادی شامل فعالیت‌های غیراتمی، برنامه موشکی، نقض حقوق بشر و حمایت از تروریسم از سوی ایران می‌شود.مارکو روبیو، تاد یانگ و جان کورنین سه سناتور آمریکایی خواهان برقراری دوباره تحریم های مالی و اقتصادی علیه ایران شده اند. این سه تن گفته اند در زمینه های فعالیت های غیرهسته ای، تولید موشک های بالستیک، نقض حقوق بشر و نیز حمایت از تروریسم بین المللی ایران باید مورد تحریم قرار بگیرد.  مارکو روبیو در این باره گفته است: «پس از سا ل ها اعطای امتیاز یک طرفه به ایران و داشتن انعطاف بیش از حد در زمان دولت قبلی آمریکا، حالا زمان آن رسیده که دوباره آمریکا ایران را به دلیل حمایتش از تروریسم تحت فشار بگذارد.»  روبیو ادامه داد: «من در پی همکاری با دولت جدید هستم تا ایران در زمینه تهدیدهای هسته ای و غیرهسته ای وادار به پاسخگویی شود.»  تاد یانگ نیز ایران را همچنان تهدیدی  برجسته دانسته  که با حمایت از تروریسم و نیز برنامه پرخاشگرانه موشک های بالستیک به گفته او تهدیدی علیه متحدان و در نهایت سرزمین آمریکاست.  این سناتور جمهوری خواه گفته طرح پیشنهادی باید نتایجی ملموس و واقعی بر ایران تحمیل  کند و این موضوع را روشن کند که دیگر آن زمان که فعالیت های تروریستی و موشکی ایران از سوی واشنگتن نادیده گرفته می شدند، گذشته است.  جان کورنین ایران را اولین دولت حامی تروریسم در جهان و بزرگترین نیروی بی ثبات کننده منطقه خاورمیانه معرفی کرده است.  او گفته است، زمان آن فرا رسیده که دولت جدید آمریکا به همراه کنگره این کشور محدودیت های اقتصادی واقعی علیه ایران اعمال کنند تا نشان دهند که ایالات متحده مخالف جدی نقض حقوق بشر در ایران، فعالیت های تروریستی در دنیا و گسترش موشک های بالستیک توسط ایران است.  بیشتر بخوانید: روحانی: فعالیت های موشکی ایران صرفا دفاعی است  این سه سناتور به همراه دو سناتور جمهوری خواه دیگر مارک کِرک و کِلی آیوت طرح اولیه برقراری دوباره تحریم های اقتصادی علیه ایران را در ماه دسامبر تهیه کرده و به مجلس سنا تسلیم کرده بودند. در این طرح بخشی از تحریم هایی که باید علیه ایران اعمال شوند به این ترتیب عنوان شده اند:     اعمال تحریم های جدید علیه سپاه پاسداران و شرکت هواپیمایی ماهان و یک خط هوایی دیگر ایران که به سپاه پاسداران برای گسترش تروریسم و نظامی گری کمک می کند.     ایجاد یک پایگاه دیده بانی در وزارت خزانه داری آمریکا به منظور کنترل موسسات و شرکت هایی که تا ۲۵ درصد از سهام شان متعلق به سپاه پاسداران است     گسترش تحریم های فعلی و نیز اعمال تحریم های جدید علیه ایران برای اقداماتی که در نقض حقوق بشر انجام می دهد. این بند به ویژه کنگره را ملزم می کند که به طور شفاف برای آزادی تمامی شهروندان آمریکایی که دستگیر یا ربوده شده اند اقدامات لازم را انجام دهد.     تحریم اشخاص حقیقی که به طور آگاهانه به برنامه موشکی ایران کمک می کنند.     اعمال تحریم های جدید علیه نهادهایی که حداقل ۲۵ درصد سهام شان در اختیار سازمان هایی است که به برنامه موشکی ایران کمک می کنند؛ شامل نهادهای مربوط به صنایع هوا فضا، گروه صنعتی شهید همت و یا گروه صنعتی شهید باکری.      تمدید ممنوعیت های جاری علیه دسترسی مستقیم و غیرمستقیم ایران به نظام مالی آمریکا و کارآمدکردن و فراهم آوردن الزامات برای تصمیم گیری رئیس جمهور آمریکا درمورد حذف نام ایران یا هر کشور دیگری از فهرست کشورهای حامی تروریسم.از زمانی که آليس شوارتسر به همراه سه همكار ديگرش مجله اِما را بنیان نهاد چهل سال می‌گذرد. اما که برگرفته از نخستين حروف واژه‌ای به معنای رهايی است به حقوق و مسائل مربوط به زنان می‌پردازد. از زمانی که آليس شوارتسر به همراه سه همكار ديگرش مجله اِما را بنیان نهاد چهل سال می گذرد. اما که برگرفته از نخستين حروف واژه ای به معنای رهايی است به حقوق و مسائل مربوط به زنان می پردازد.   آليس شوارتسر   هفتاد و چهار ساله پس از گذشت چهل سال، هنوز دستكم در سه شغل و مقام كار و تلاش می كند: او نه تنها صاحب امتياز، ناشر و سرپرست هيأت تحريريه مجله اِما  است بلكه بسياری از مقاله ها و گزارش های مجله را خود می  نويسد و در كنار اين كار، مسئوليت چاپ و نشر كتاب هايی كه توسط انتشاراتی اِما عرضه می شوند را هم بر عهده دارد.   شايد باورنكردنی نباشد كه ۵۰ سال پيش، زنان حتا در جامعه آلمان نيز حقوق چندانی نداشتند و در درجه اول به عنوان دختر، همسر و مادر مطرح بودند. برای نمونه طبق قانون آلمان اگر شوهری از انجام وظايف خانوادگی زنش خرسندی نداشت می توانست همسرش را از ادامه اشتغال بازدارد و او را مجبور به استعفا كند.   رسانه ها، از جمله رسانه ها و برنامه های ويژه زنان نيز از محدوده نقش زن در خانواده كمتر خارج می شدند و به پوشش و پخت و پز و اين گونه موضوع ها بسنده می كردند.   در دهه ۱۹۷۰ اما زنان با اوجگيری جنبش دانشجويی بپا خاستند و حقوق برابر خود را خواستار شدند و نهادهای ويژه خود را بنيان نهادند و جنبش نوين زنان را برپا كردند.   در سال ۱۹۷۷ روزنامه نگار ۳۴ ساله آليس شوارتسر ۲۵۰ هزار مارك برای كتاب پرفروش خود فرق كوچك و پيآمدهای بزرگ دريافت كرده بود. او اين پول را سرمايه ايجاد مجله ای كرد كه تا امروز سردبيری آن را به عهده دارد. او در اين باره می گويد: «هيچ وقت فكر نمی كردم كاری بكنم كه آن را تا ۴۰ سال بعد هم ادامه بدهم يعنی اين مجله را تهيه و تنظيم كنم. شايد آن موقع كمی ساده لوح بودم. يادم هست به همه مراكز زنان نامه ای درباره اين مجله تازه نوشتم. در آن زمان نمی دانستم كه زنان يكپارچه خواهران يكديگر نيستند. از آنجا كه پيش از آن گزارشگر بودم نه ناشر، اصلا از ابعاد و مشكلات چنين كاری آگاهی نداشتم».    آليس شوارتسر به همراه سه همكار ديگرش مجله اِما (نخستين حروف از واژه اِمانسيپاسيون به معنای رهايی) را برپا كرد و در نخستين شماره كه تا ۳۰۰ هزار نسخه فروش رفت، به مسائل كورتاژ، حق طلاق برای زنان و حقوق برابر پرداخت.   در نخستين سرمقاله مجله آمده بود: «اِما می آيد و مردهای حقكش بايد بروند. مجله اِما ويژه زنان و تنها به دست زنان تهيه و منتشر می شود».   در آغاز انتشار مجله اِما روزنامه ها و مجله های ديگری هم ويژه زنان منتشر می شدند كه تندروترين آنها مجله فمينيستی كوراژ به معنی جرأت در برلين بود. ولی اين نشريه ها يكی پس از ديگری تعطيل يا به فراموشی سپرده شدند و تنها اِما بود كه پايدار ماند و به نماد حقوق و رهايی زنان در آلمان تبديل شد.   ناگفته نماند كه مجله اِما به ويژه خود آليس شوارتسر در درازنای كار روزنامه نگاری ، فرودهايی هم داشته كه به خاطر آن دست اندركاران رسانه ها هميشه نمی توانسته اند با او همصدا و سازگار باشند.   برای نمونه هنگامی كه رخدادهای شب سال نو ۲۰۱۶ پيش آمد، آليس شوارتسر در سلسله مقالاتی كه بعدها آن ها را به صورت كتاب هم منتشر كرد، مهاجران مسلمان را به يك چوب راند و برای تخطئه مردانی كه در آن شب به زنان تعدی و تجاوز كرده بودند، مردان عرب را يكپارچه به زن ستيزی متهم ساخت.   با اين حال مجله اِما كه بسياری از مسائل مربوط به زنان مانند ختنه زنان، خدمت سربازی برای زنان، تن فروشی، حقوق زن در كشورهای اسلامی و ... برای نخستين بار در جامعه آلمان مطرح كرده هم اكنون يكی از سرچشمه های مهم آگاهی درباره اوضاع و شرايط زنان در آلمان و جهان به شمار می آيد.   اِما و ايران   آليس شوارتسر چهار ماه پس از انقلاب ایران به این کشور رفت و نخست قصد داشت با آقايان خمينی، طالقانی و بازرگان نخست وزير وقت ديدار  و با ایشان درباره حقوق زنان گفت وگو كند اما همان طور که در گفت وگو با بخش فارسی دویچه وله گفت به این خاطر که برای این گفت وگو ها باید روسری به سر میکرد از  آن صرف نظر کرد. او در چند گزارش از ديدار خود از ايران و به ويژه از واكنش های زنان در برابر حجاب نوشت: «حجاب نماد يك تراژدی است: در حالی كه اين پديده پيشتر نشانه مبارزه عليه غربی شدن اجباری بوده هم اكنون (پس از انقلاب) به نماد تسليم و فشار تبديل شده است». شوارتسر پس از سفر به ايران در مجله اِما هر چند وقت يكبار به مسائل ايران می پرداخته و می پردازد.   او در زندگينامه مفصل خود در اين باره می نويسد: «ما از سال ۱۹۷۹ (انقلاب اسلامی) درباره جنگ های صليبی بنيادگرايان اسلامی كه از ايران و پاكستان به آلمان می رسند آگاهی داده ايم». به اين ترتيب ايران برای آليس شوارتسر تنها در چارچوب بنيادگرايی مطرح بوده و او تلاش های زنان كنشگر در زمينه های حقوقی و اجتماعی ايران را كمتر زير نظر داشته است.   نشريات ويژه زنان در ايران   پايدارترين مجله ويژه ای كه برای پشتيبانی از حقوق زنان البته در چارچوب مناسبات درون كشوری منتشر شده زنان با سرپرستی شهلا شركت است كه از ۱۳۷۰ تا ۱۳۸۶ در ۱۵۲ شماره درآمده و با توجه به مناسبات يادشده به بررسی اوضاع و شرايط زنان پرداخته است.   نخستين روزنامه زنان در ايران هفته نامه دانش بوده كه به مدت يك سال از ۱۲۸۹ تا ۱۲۹۰ خورشيدی در تهران منتشر شده است. يك سال پس از آن عالم نسوان درآمده كه آن هم مانند هفته نامه پيشين به مسائل خانه داری، بهداشت، خدمات زنان در جهان و ادبيات می پرداخته است.   محمد صدر هاشمی كه در تاريخ مجلات و جرايد ايران تا سال ۱۳۳۲ خورشيدی از ۱۱۸۶ روزنامه و مجله ايرانی نام برده، تنها به تعداد انگشت شماری از نشريات و مجلات زنان اشاره كرده است. در اين ميان مجله زن روز كه از سال ۱۳۴۳ هنوز به انتشار خود ادامه ميدهد، با مجله اِما قابل مقايسه نيست و هنوز از تصوير زن به عنوان دختر، همسر و مادر فاصله نگرفته است.سیل و آبگرفتگی شش استان را درگیر کرده و تنها در ۱۰۰ روستای بلوچستان ۸۵۰ خانه را تخریب کرده و یک زن ۶۰ ساله را به کام مرگ کشانده است. در سیل مرداد‌ماه در کرمان و سیستان و بلوچستان نیز ۶ نفر جان خود را از دست داده بودند.سیل و آبگرفتگی در شش استان سیستان و بلوچستان، هرمزگان، کرمان، فارس، خراسان جنوبی و خراسان رضوی از اول بهمن ماه آغاز شد. طبق گزارش های پنج شنبه (۷ بهمن ماه)، مجموعا ۱۴۹ شهر و روستا در این استان ها طی روزهای گذشته در معرض آسیب ها و خسارت های ناشی از سیل و آبگرفتگی بوده اند.  به گفته مرتضی سلیمی، رئیس سازمان امداد و نجات، تا کنون ٤١٨١ نفر در این استان ها اسکان اضطراری یافته اند و آب از ٦٠ واحد مسکونی تخلیه شده است.  سلیمی افزوده است که امدادرسانی در استان های سیستان و بلوچستان، هرمزگان و کرمان کماکان ادامه دارد.  به گزارش خبرگزاری های ایران، اکثر معابر شهرستان ها و روستاهای سیستان و بلوچستان دچار آبگرفتگی شده اند و ساکنان برخی روستاها مجبور به ترک منازل خود شده اند.  مرگ یک زن  تنها در شهرستان خاش سقف ۱۰۰ خانه و تعدادی از مدارس ریزش کرده، بسیاری از روستاها به زیر آب رفته و نیز به گفته ی مسئولان محلی، در پی یکی از این ریزش ها، زنی ۶۰ ساله جان خود را از دست داده است.  به گفته ی همسایه ها، خانواده ی این زن برای گرفتن تسهیلات جهت بازسازی خانه چندین بار به سازمان های حمایت کننده مراجعه کرده، اما پاسخی نگرفته است.  همچنین طبق گزارش ایرنا در روز سه شنبه (۵ بهمن)، بر اثر جاری شدن سیل در استان سیستان و بلوچستان، بیش از ۸۵۰ خانه تنها در ۱۰۰ روستا در شهرستان های مهرستان، سیب و سوران، سراوان و خاش دچار خسارات شده اند.  تأکید رئیس سازمان امداد و نجات ایران، بر اسکان اضطراری بیش از چهار هزار نفر از خسارت دیدگان سیل روزهای گذشته نیز مؤید بالا بودن خسارات وارده بر ساکنان مناطق سیل زده است.  تسهیلات زمانبر  رضا اربابی، مدیرکل مدیریت بحران سیستان و بلوچستان نیز امروز (پنجشنبه، ۷ بهمن) از شناسایی تخریب ۱۶۰ واحد مسکونی در این استان خبر داد. او گفت: «بیشترین خسارات وارده در پی بارندگی و جاری شدن سیلاب به بخش راه ها، کشاورزی و واحدهای مسکونی بوده است.»  اربابی همچنین در رابطه با تسهیلات در نظر گرفته شده برای منازل آسیب دیده در سیستان و بلوچستان گفت: «مبلغ ۲۰ میلیون تومان وام با کارمزد ۴ درصد به همه خانوارهایی که منازل مسکونی آنها در پی بارندگی اخیر بالای ۶۰ درصد تخریب شده تعلق می گیرد».  وی از بررسی اعطای تسهیلات بلاعوض بازسازی منازل سیل زدگان نیز سخن گفت، اما ضمن زمانبر خواندن آن، میزان و چگونگی ارائه ی این تسهیلات به خسارت دیدگان را روشن نکرد.  امدادرسانی ناکافی  هم زمان با تأکید مسئولان استان سیستان و بلوچستان بر امدادرسانی مستمر، حسن علی شهریاری، نماینده مردم زاهدان در مجلس، گفته که امدادرسانی به سیل زدگان این استان کافی نبوده است. شهریاری افزوده است: «اکثر واحدهای مسکونی و روستایی پس از سیل اخیر دیگر قابل استفاده نیستند».  شهریاری همچنین گفته است: «این سیل فرصت خوبی برای استاندار سیستان و بلوچستان است که برای بازسازی و بهسازی استان از دولت کمک بگیرد، نه اینکه عنوان کند که سیل خسارتی را به مردم استان وارد نکرده است و انتظار داریم تا آقای استاندار برای کمک به سیل زدگان از ستاد بحران بودجه و اعتبار دریافت کند».  به گفته ی مسئولان ایران، خسارات ناشی از سیل در دیگر استان هایی که درگیر سیل و آبگرفتگی شده اند، کمتر از سیستان و بلوچستان بوده است.  حوادث طبیعی همواره در استان های فقیر ایران تأثیرات مخرب تری داشته است. در مرداد ماه سال جاری ۷ استان ایران، از جمله کرمان و سیستان و بلوچستان، دچار سیل و آبگرفتگی شدند. در جریان این سیل نیز ۴ نفر در کرمان و ۲ نفر در سیستان و بلوچستان جان خود را از دست دادند.ترس و افسردگی در میان بیماران سرطانی احتمال مرگ آن‌ها را افزایش می‌دهد. محققان کالج دانشگاهی لندن معروف به یو‌‌سی‌ال () بر این نظرند که افسردگی بخصوص در مرگ بیماران سرطان خون، روده، پانکراس و پروستات موثر است.نتایج یک پژوهش پزشکی که روز پنج شنبه (۷ بهمن  ۲۶ ژانویه) منتشر شده مشخص می کند که مرگ بیمارانی  که به سرطان خون، روده، لوزالمعده (پانکراس) و سرطان پروستات مبتلا هستند، در میان بیمارانی که مشکلات روحی و روانی دارند بیشتر دیده شده است.  این مقاله که در نشریه علمی بریتیش مدیکال ژورنال منتشر شده، نتیجه تحقیقی است که در انگلستان و ولز انجام شده. محققان کالج دانشگاهی لندن معروف به یو سی ال () در این تحقیق به بررسی بیش از ۱۶۰ هزار پرونده بیماران سرطانی پرداخته اند.  این تحقیق ۱۰ دوره طولانی داشته و محققان در جریان آن در مجموع ۱۶۳ هزار پرونده پزشکی را طی ۱۰ سال بررسی کرده اند. در این مدت ۴۳۰۰ نفر از بیمارانی که پرونده شان در این پروژه مورد بررسی قرار گرفت، به خاطر پیشرفت سرطان درگذشتند.  محققان شرکت کننده در این تحقیق اما تاکید کرده اند که نتایج این تحقیق به طور خودکار نشان دهنده آن نیست که رابطه  علت و معلولی دقیق و مشخصی میان افسردگی و مرگ در پی سرطان وجود دارد.  آنها بر این نظرند که آن چه از نتایج این تحقیق می توان برداشت کرد این واقعیت است که سلامت جسمی و روحی در ارتباط دائم با هم هستند و ناکارا شدن یک بخش تاثیرات خود را در بخش های دیگر نیز می گذارد.  این محققان در پی تحقیقات خود نوشته اند بیمارانی که بر افسرده بودن  یا ترسو بودن  خود تاکید می کنند، بیشتر با مرگ مواجه می شوند تا بیماران دیگر. امکان درگذشت این افراد هنگامی که به سرطان خون دچار شده باشند، چهار برابر دیگر بیماران این تحقیق بوده است. و امکان درگذشت این بیماران هنگامی که به سرطان لوزالمعده و پروستات دچار شده باشند، دو برابر بیشتر از سایر بیماران بوده است.  تحقیقات محققان قبلی کالج دانشگاهی لندن نیز در گذشته ثابت کرده است که افسردگی مزمن و ترس احتمال ابتلا به سکته قلبی و مغزی را افزایش می دهد.    محققان اما رابطه مشکلات روحی و روانی با سرطان را یک طرفه نمی دانند و بر این نظرند که این مشکلات می تواند به خاطر بروز سرطانی در آن ها ایجاد شده باشد که هنوز تشخیص داده نشده است. به همین دلیل است که این محققان بر این نظرند که برای مشخص شدن کامل رابطه مشکلات روحی و روانی با سرطان هنوز باید تحقیقات بیشتری انجام شود.کمپانی نفتی بریتیش پترولیوم گزارشی پیرامون تحولات مربوط به بازارهای جهانی انرژی تا سال ۲۰۳۵ منتشر کرده‌است. بر اساس این گزارش، تقاضا برای انرژی ظرف ۲۰ سال آینده ۳۰ درصد افزایش خواهد یافت.کمپانی بریتیش پترولیوم در آخرین گزارشی که از تحولات بازارهای انرژی در سطح جهانی منتشر کرده به نقش انرژی های فسیلی و تجدیدپذیر در تامین نیازهای جهان به انرژی پرداخته است. گزارش ها و پیش بینی های  برای شناخت سمت و سوی تحولات در مصرف انرژی بسیار مهم است و از این رو مورد توجه تحلیلگران قرار دارد.  بر اساس پیش بینی های این کمپانی نفتی، میزان نیاز و تقاضای جهانی به انرژی ظرف ۲۰ سال آینده ۳۰ درصد افزایش خواهد یافت. این گزارش افزایش رفاه و پیشرفت صنعتی کشورهای در حال توسعه را علت افزایش تقاضا برای انرژی در جهان می داند.  بیشتر بخوانید: توسعه انرژی های تجدید پذیر در ایران؛ قوانین مدرن، موانع مهم  نقش انرژی های تجدیدپذیر و پاک در تامین نیاز جهان به انرژی افزایش خواهد یافت. بر اساس این گزارش، چین که یکی از مصرف کنندگان بزرگ انرژی در سطح جهان است رویکرد خود را درباره استفاده از انواع انرژی تغییر خواهد داد و بیشتر به استفاده از انرژی های پاک و تجدیدپذیر گرایش خواهد یافت.  استفاده از برق  برق و به ویژه تولید برق از طریق استفاده از انرژی های غیرفسیلی تا سال ۲۰۳۵ افزایش خواهد یافت. میزان تولید انرژی های تجدیدپذیر ظرف این بیست سال ۴ برابر خواهد شد. در این بین، افزایش زمینه های رقابتی در سطح جهان، امکان استفاده از انرژی های بادی و خورشیدی را افزایش می دهد.  استفاده از خودروهای برقی نیز ظرف این بیست سال رشد قابل ملاحظه ای خواهد داشت و از یک میلیون و ۲۰۰ هزار دستگاه در لحظه حاضر به ۱۰۰ میلیون دستگاه خواهد رسید. به این ترتیب در سال   ۲۰۳۵ حدود ۵ درصد خودروهای موجود در جهان، برقی خواهند بود.  نفت و گاز  میزان استفاده از نفت و گاز به یکسان افزایش نمی یابد. گزارش بریتیش پترولیوم پیش بینی می کند که گرایش به بهره   گرفتن از گاز طبیعی بیش از گرایش به استفاده از نفت خام افزایش خواهد یافت. تقاضای جهانی برای نفت خام نیز در قیاس با لحظه حاضر تغییراتی جدی خواهد داشت.  بیشتر بخوانید: توافق ۴۵ کشور جهان برای کنارگذاشتن انرژی های فسیلی  در حالیکه تقاضا برای نفت خام در کشورهای آسیایی افزایش می یابد، کشورهای اروپایی بیشتر از گاز طبیعی و انرژی های تجدیدپذیر استفاده خواهند کرد. اما فرآورده های نفتی کماکان نقش بسیار مهمی در تامین انرژی مورد نیاز جهان ایفا خواهند کرد.سخنان ترزا می، نخست وزیر بریتانیا در برابر جمهوریخواهان آمریکا در فیلادلفیا بازتابی وسیع داشته است. ترزا می هم درباره نفوذ شرورانه ایران در منطقه هشدار داد و هم بر اهمیت اجرای برجام تاکید کرد.دونالد ترامپ در کارزار انتخاباتی خود توافق هسته ای با ایران را بدترین معامله آمریکا خوانده بود و گفته بود که او در صورتی که رئیس جمهور آمریکا بشود، این توافق را پاره خواهد کرد. حال مشاوران او از بازبینی و بررسی مجدد نکات مندرج در برجام سخن می گویند. این سیاست ترامپ با سیاست کشورهای غربی به هیچ وجه همخوان نیست.  نخست وزیر بریتانیا در سخنرانی خود در برابر نمایندگان  حزب جمهوریخواه آمریکا در فیلادلفیا آشکارا از برجام دفاع کرد و گفت که توافق هسته ای کشورهای پنج به اضافه یک با ایران، عملا باعث آن شده است که جمهوری اسلامی حداقل برای یک دهه امکان دستیابی  به جنگ افزارهای هسته ای را نداشته باشد. ترزا می گفت که توافق هسته ای با ایران برای  حفظ امنیت منطقه از اهمیتی حیاتی  برخوردار است.  بیشتر بخوانید: نتانیاهو: ایران بزرگ ترین خطر برای یهودیان و دولت یهود است  ترزا می همچنین تاکید کرد که این توافق عملا باعث خنثی شدن تهدیدات ایران در منطقه شده است. او در عین حال گفت که باید بدون  سازش بر فعالیت های هسته ای ایران نظارت شده و مفاد توافقنامه هسته ای با ایران کاملا اجرا  شود.  نخست وزیر بریتانیا عنوان کرد که پس از توافق برجام ۱۳ هزار سانتریفوژ عملا از چرخه خارج شدند و جمهوری اسلامی ایران بخش قابل ملاحظه ای از اورانیوم غنی سازی شده خود را از بین برده است.  این در حالی است که برخی از مشاوران ترامپ، کماکان برجام را برای صلح و امنیت منطقه و جهان خطرناک ارزیابی می کنند. به عنوان نمونه، مایک پمپئو، رئیس جدید  سازمان سیا در توییتی که اخیرا منتشر کرده گفته است که او برای پاره کردن برجام لحظه شماری می کند و آن را توافقی با بزرگترین دولت حامی تروریسم می داند.  نفوذ ایران در منطقه  نخست وزیر بریتانیا در سخنرانی خود در برابر نمایندگان جمهوری خواه آمریکا در  فیلادلفیا درباره نقش شرورانه ایران در خاورمیانه هشدار داد.  ترزا  می مدعی شد  که مقابله با نفوذ و تلاش های خصمانه ایران در منطقه در شمار اولویت های بریتانیاست و از این رو، این کشور در گفت وگوهای خود با مقامات جمهوری اسلامی بر سر عادی سازی مناسبات دیپلماتیک دو کشور به طور روشن و  صریح به این اولویت بریتانیا در منطقه اشاره کرده است.  بیشتر بخوانید: تأکید اتحادیه اروپا بر ضرورت تداوم برجام  او خطاب به نمایندگان جمهوریخواه آمریکا گفت که باید مانع از گسترش نفوذ ایران در منطقه شد و از منافع کشورهای منطقه در برابر سیاست های ایران دفاع کرد.بنیامین نتانیاهو، نخست وزیر اسرائیل، روز پنج‌شنبه در مراسمی به مناسبت روز جهانی هولوکاست گفت ایران بزرگ‌ترین خطر برای یهودیان و دولت یهود است و او امیدوار است که ترامپ سیاستی متفاوت با ایران اعمال کند. بنیامین نتانیاهو، نخست وزیر اسرائیل در مراسم روز جهانی هولوکاست در موزه یادواشم در اورشلیم در مقابل دیپلمات هایی از سراسر جهان که در این مراسم حضور یافته بودند از جمله در رابطه با ایران سخن گفت.  نتانیاهو گفت گرچه رژیم آیت الله ها به طور صریح همواره خواستار محو اسرائیل شده اما پاسخ جامعه جهانی در مقابل این تهدید همواره سکوت بوده است. نخست وزیر اسرائیل در ادامه خاطر نشان کرد که بزرگ ترین و تهدیدآمیزترین خطر برای دولت اسرائیل و مردم یهود از شرق می آید، از ایران.  نتانیاهو گفت: «من فکر می کنم این وضع تغییر خواهد کرد.» او گفت خوش بین است که این اوضاع با فعالیت های رئیس جمهوری جدید آمریکا تغییر کند و شرح داد که چند روز پیش در یک گفت وگوی تلفنی با دونالد ترامپ از جمله در باره تهاجم ایران با او صحبت کرده است.  کاخ سفید اعلام کرده است که ترامپ و نتانیاهو در این گفت وگوی تلفنی بر همکاری تنگاتنگ خود در بسیاری از موضوعات منطقه ای، از جمله تهدید ایران و حمایت نامحدود آمریکا از اسرائیل تأکید کرده اند. به  این ترتیب کاخ سفید روشن کرده که سیاست سخت گیرانه تری را در برابر ایران اتخاذ خواهد کرد.  بیشتر بخوانید: گفت وگوی تلفنی دلپذیر نتانیاهو و ترامپ درباره ایران  ترامپ نیز همچون نتانیاهو از مخالفان مصمم توافق هسته ای با ایران است که از طریق مذاکرات چندساله  و چندجانبه به دست آمده. بنا بر اعلام دفتر نتانیاهو او و ترامپ از جمله بر سر توافق هسته ای با ایران و روند صلح با فلسطینیان گفت وگو کرده اند.  توافق هسته ای که توسط گروه موسوم به ۵+۱ با ایران در زمان باراک اوباما، رئیس جمهوری پیشین آمریکا، انجام شد، همواره با مخالفت شدید اسرائیل روبرو بوده است. اما گفته می شود که در وزارت دفاع اسرائیل بسیارند کسانی که هشدار می دهند اسرائیل نباید از ترامپ بخواهد توافق هسته ای با ایران را ملغی کند، زیرا ایران تاکنون به جزئیات این توافق پای بند بوده است.  افزایش همکاری های اسرائیل و آمریکا  دونالد ترامپ بنیامین نتانیاهو را برای ماه آینده میلادی (فوریه) به کاخ سفید دعوت کرده است. اسرائیل پس از انتقال قدرت در آمریکا مجوز ساخت شهرک های دیگری را در شرق اورشلیم (بیت المقدس) صادر کرده است.  رئیس جمهوری جدید آمریکا حامی مصمم اسرائیل است. او اعلام کرده که اورشلیم را به عنوان پایتخت اسرائیل به رسمیت خواهد شناخت و سفارت آمریکا را از تل آویو به اورشلیم منتقل خواهد کرد. ترامپ با این موضع گیری خود جنجال به پا کرده است، زیرا اورشلیم یکی از موضوع های مناقشه برانگیز میان طرفین دعوای خاور میانه، یعنی فلسطینیان و اسرائیل است.  اسرائیل اورشلیم را پایتخت تقسیم ناپذیر خود می داند، فلسطینیان اما در مقابل می خواهند شرق اورشلیم (بیت المقدس) را پایتخت دولت آینده خود کنند.ممنوعیت صدور ویزا به مدت یک ماه برای مسافران و ممنوعیت ورود پناهندگان به مدت سه ماه برای اتباع هفت کشور. این طرح جدید ترامپ است. چه کسانی مشمول این طرح هستند و چقدر می‌توان به اجرایی نشدن آن امیدوار بود؟«این افرادی که از این  کشورها می آیند برای ما دردسرهای بزرگ ایجاد می کنند. آمریکا بدون دادن اجازه ورود به این گونه افراد هم به اندازه کافی مشکل و دردسر دارد. این افراد کمابیش دنبال آن هستند که خرابی های بزرگ در آمریکا به بار آورند.»  ایران، عراق، سوریه، یمن، سودان، سومالی و لیبی کشورهایی هستند که دونالد ترامپ رئيس جمهور آمریکا معتقد است برای آمریکا دردسر درست می کنند و اغلب به دنبال به بار آوردن خرابی  های بزرگ در آمریکا هستند.  به همین دلیل رئیس جمهور آمریکا تصمیم گرفته که برای یک ماه آینده ورود این افراد به خاک آمریکا را ممنوع کند.  اما چرا یک ماه؟ قرار است در این یک ماه چه اتفاقی بیفتد؟ آیا بعد از یک ماه همه چیز به حالت اول باز می گردد؟  علی هِریسچی وکیل امور ویزا و مهاجرت در واشنگتن به دویچه وله می گوید، این یک ماه در اصل برای این است که دولت آمریکا فرصت داشته باشد راهکار جدیدی از نظر امنیتی پیدا کند تا بتواند گذشته متقاضیان ورود به آمریکا را بررسی کند.  بیشتر بخوانید: جزئیات بیشتر پیرامون ویزا و مهاجرت ایرانیان به آمریکا  برای این کار قرار است تبادل اطلاعاتی بین دولت آمریکا و دولت مبدأ برقرار شود و به گفته آقای هریسچی به یکی از وزرا این مسئولیت داده شده که فرم هایی را تهیه کند تا بتوان اطلاعات مورد نیاز سفارت خانه های آمریکا در این هفت کشور را از کشور مبدأ تامین کرد.  آقای هریسچی معتقد است به همین دلیل و با توجه به اینکه آمریکا در ایران سفارت خانه ندارد و هیچ گونه تبادل اطلاعاتی میان دو کشور وجود ندارد اگر قرار باشد این قانون به همین صورت کنونی اجرا شود احتمالا در مورد مسافران ایران شرایط برقراری مجدد صدور ویزا فراهم نیست.  این حقوقدان امیدوار است برای تبادل اطلاعات با کشور مبدأ در مورد ایران استثنا قائل شوند.  وضعیت پناهجویان متقاضی ورود به آمریکا از همه بدتر است  بر اساس پیش نویس طرح جدید ترامپ، پذیرش پناهجویان در آمریکا به مدت ۴ ماه تعلیق می شود. تنها پس از این مدت است که با بررسی دقیق دولت و نهادهای امنیتی و اطلاعاتی آمریکا و تنها از کشورهای معینی پناهجو پذیرفته خواهد شد. ورود پناهجویان از کشور جنگ زده سوریه نیز ممنوع خواهد شد.  بسیاری از ایرانیانی که در ماه ها و سال های پس از جنبش سبز از ایران خارج شدند به ترکیه رفتند و از آنجا تقاضای پناهندگی به آمریکا را دادند. تعدادی از آنها همچنان در ترکیه منتظر اجازه ورود به خاک آمریکا هستند.    پیمان عارف فعال سیاسی و دانشجویی به همراه همسرش سمیرا جمشیدی از جمله این افراد هستند. این دو در فوریه ۲۰۱۵ در ترکیه با مراجعه به دفتر سازمان ملل تقاضای پناهندگی دادند و به آنها گفته شد فعلا فقط کشور آمریکا برای پذیرش پناهنده باز است و این دو نفر هم بالطبع قبول کردند.  پیمان عارف مدتی بعد به دلیل فعالیت علیه دولت ترکیه دستگیر و سپس از این کشور اخراج و به لبنان فرستاده شد. در حال حاضر او و همسرش با دو پرونده جداگانه در دفتر سازمان ملل لبنان و ترکیه منتظر ویزای آمریکا هستند.  بیشتر بخوانید: واکنش کاربران ایرانی اینترنت به محدودیت ویزای آمریکا  علی هِریسچی می گوید وضعیت پناهندگان  ترکیه از همه بدتر است. این پناهندگان اگر هنوز ویزای آمریکا را دریافت نکرده باشند احتمالا دیگر دریافت نخواهند کرد و در نتیجه روند پناهندگی آنها باید مجددا و در یک پروسه طولانی تر بررسی شود.  اگر هم ویزای آمریکا را دریافت کرده باشند حداقل تا یک ماه آینده اجازه ورود به خاک آمریکا را نخواهند داشت.  به این ترتیب کسانی مثل پیمان عارف و سمیرا جمشیدی باید مجددا برای کشور دیگری تقاضای پناهندگی بدهند و با توجه به اینکه در ترکیه فعلا فقط تقاضای پناهندگی برای آمریکا پذیرفته می شود مشخص نیست چه سرنوشتی در انتظار آنها خواهد بود.  پیمان عارف به دویچه وله می گوید: «این موضوع احتمالا فقط به نفع قاچاقچی ها با قیمت های سرسام آورشان تمام خواهد شد و ورود غیرقانونی پناهندگان به اروپا را افزایش خواهد داد. تصویر بزرگتر داستان این است که مسئولیت انسانی آمریکا در قبال پناهندگان به دوش اروپا به خصوص آلمان افکنده خواهد شد.»  ایرانیان دوتابعیتی نیز نمی توانند به آمریکا سفر کنند  در آخرین روزهای سال ۲۰۱۵ مجلس نمایندگان آمریکا طرحی را تصویب کرد که بر اساس آن سفر شهروندان ۳۸ کشوری که می توانند بدون اخذ ویزا به آمریکا سفر کنند، به این کشور محدود شد.  به موجب این طرح، چنانچه شهروندان این کشورها که عمدتا اروپایی هستند، از ماه مارس ۲۰۱۱ به کشورهای سوریه، عراق، ایران و سودان سفر کرده باشند، نمی توانند بدون ویزا وارد خاک آمریکا شوند. آن دسته از شهروندانی هم که تابعیت دوگانه کشورهای یاد شده را داشته باشند، برای ورود به آمریکا نیاز به ویزا خواهند داشت.  طرح جدید امضاشده توسط ترامپ دقیقا به همین قانون اشاره کرده است به همین دلیل علی هریسچی می گوید این طرح شامل ایرانیان دوتابعیتی هم می شود.  پس از مصوبه کنگره آمریکا در سال ۲۰۱۵، بسیاری از ایرانیان دوتابعیتی مقیم اروپا که هرساله بدون ویزا به آمریکا می رفتند، مجبور به گذراندن پروسه سخت و نفس گیر دریافت ویزای آمریکا شدند.  آذر یکی از این افراد است که ۲۵ سال است هرسال و برخی مواقع دوبار در سال از آلمان به آمریکا سفر کرده است. او که پسرش در سان دیه گو زندگی می کند در خیلی مواقع علاوه بر سفر به کالیفرنیا به جشنواره موسیقی جاز نیویورک هم رفته، و البته همه اینها بدون دریافت ویزا و با پاسپورت آلمانی اش.  بیشتر بخوانید: طرح ترامپ در مورد محدودیت ویزا از جمله برای ایرانیان  او که سال گذشته بعد از ۲۵ سال سفر مکرر به آمریکا مجبور به گرفتن ویزا شده به دویچه وله می گوید: «برای ویزای ۱۰ ساله اینقدر من را کنترل کردند که دیگر جای کنترل نمانده. چه چیزی را دیگر می خواهند کنترل کنند؟ من را از هفت خوان رد کردند، عکس، انگشت نگاری، فکر نمیکنم بعد از ۲۵ سال چیزی مانده باشد که بخواهند در مورد من کشف کنند.»  جمیله، شهروند ایرانی ـ آلمانی نیز داستان مشابهی دارد: «اکتبر سال گذشته بعد از ۲۵ سال سفر بدون ویزا به آمریکا برای اولین بار با دردسر فراوان و پر کردن فرم های طولانی، ویزای ۱۰ ساله گرفتم. همه این کارها را کردم چون بدون دیدن پدر و مادرم نمیتوانم زندگی کنم. الان ۱۰ سال ویزا دارم ولی نمیدانم با شرایطی که پیش آمده و هرلحظه سخت تر هم می شود، چکار باید بکنم. مادرم حالش خیلی بد است و من تصمیم داشتم برای تعطیلات عید پاک حتما برای دیدنش به آمریکا بروم ولی اصلا نمی دانم چه پیش می آید.»  علی هِریسچی خبر خوشی برای این افراد ندارد چرا که به گفته او حتی دارندگان ویزاهای طولانی مدت هم نمی توانند حداقل در یک ماه آینده به آمریکا سفر کنند و بعد از آن هم باید منتظر ماند و دید چه تغییری در متن این قانون داده می شود. اگر به همین صورت بماند بعد از آن هم این افراد نمی توانند به آمریکا وارد شوند.  وضعیت دانشجویان، زوج ها و دارندگان گرین کارت   پیش نویس طرح جدید ترامپ فقط شامل مسافران راهی آمریکا نمی شود بلکه کسانی که با اقامت موقت کاری یا دانشجویی نیز در این کشور هستند وضعیتشان نامعلوم خواهد بود.  همچنین کسانی که با افراد خارج از آمریکا ازدواج کرده اند و منتظر ورود همسرانشان هستند نیز احتمالا باید پروسه سخت ویزای ازدواج را دوباره و بر اساس قانون جدید طی کنند.  علی هِریسچی می گوید فعلا تنها دارندگان گرین کارت مشمول این قانون نمی شوند اما اگر این قانون بخواهد طولانی مدت اجرا شود ممکن است آنها را نیز در بربگیرد. ضمن آنکه پروسه دریافت گرین کارت هم به کلی تغییر خواهد کرد.   امید به دوام نیاوردن طرح ترامپ  تنها چهار روز از شروع ریاست جمهوری ترامپ گذشته است اما طرح هایی که در عرض همین چهار روز از سوی او ارائه شده اند، لرزه بر اندام خیلی ها انداخته  است.  علی هِریسچی می گوید: «در چهار روز گذشته دستورالعمل هایی که دولت جدید اعلام کرده بهت حقوقی زیادی را برانگیخته است. بسیاری از همکاران من در حال تشکیل گروه های مختلفی هستند که بتوانند بحث حقوقی علیه این قانون را آغاز کنند چرا که این قانون به نوعی تبعیض دینی و بر خلاف قانون اساسی آمریکاست.»  او ادامه می دهد: «این که تا چه حد موفق شوند مشخص نیست ولی در مجموع به نظر نمی رسد که این قانون بتواند در درازمدت پابرجا بماند. هیچوقت این اتفاق در آمریکا نیفتاده، حتی بعد از ۱۱ سپتامبر فقط دو سه ماه کلیه سفارت خانه های آمریکا از صدور ویزا منع شده بودند اما بعد همه چیز به حالت عادی برگشت. الان هم به نظر می رسد همان اتفاق بیفتد یعنی این ها دوباره پروسه صدور ویزا را شروع کنند اما با یک راهکار امنیتی جدید.»  در آمریکا بیش از یک میلیون ایرانی زندگی می کنند. ۲۰ هزار دانشجوی ایرانی در این کشور مشغول تحصیل هستند. از میان هفت کشوری که صدور ویزا برای اتباعشان ممنوع شده، هیچیک به اندازه ایران مهاجر در آمریکا ندارند.  تعداد زیاد ایرانیان آمریکا و قدرت و نفوذی که در این کشور دارند، بسیاری را امیدوار کرده که بتوانند بر قانون گذاران این کشور تاثیر بگذارند و مانع اجرایی شدن این طرح شوند.  اما برای شش کشور دیگر احتمالا چنین امیدی هم وجود ندارد.آخرین اخبار مربوط به فاجعه ساختمان پلاسکوی تهران حاکی از آن است که آواربرداری تا طبقه منفی یک پیش رفته و پیکرهای جدیدی پیدا شده است. کار تشخیص هویت جانباختگان آغاز شده است.سانحه آتش سوزی در ساختمان پلاسکوی تهران در روز پنج شنبه ۷ بهمن (۲۶ ژانویه) به هشتمین روز خود رسید. خبرهای رسانه های ایران حاکی از آن است که شامگاه پنج شنبه پیکر پانزدهمین آتش نشان از زیر آوار بیرون کشیده شده است.   جلال ملکی، سخنگوی ستاد بحران پلاسکو، اعلام کرد که با احتساب یک آتش نشان که در بیمارستان جان خود را از دست داد تعداد کشته شدگان آتش نشان به ۱۶ تن رسیده است. او گفت، پیش بینی می شود که حداکثر ۱۰ تن از افراد غیر آتش نشان زیر آوار باشند که تا کنون پیکر چهار تن از این افراد کشف شده است.  به گزارش ایسنا قاضی شهریاری، سرپرست دادسرای جنایی شامگاه پنج شنبه در جمع خبرنگاران مستقر در محل حادثه پلاسکو گفت: «خوشبختانه با تلاش هایی که صورت گرفته است از ظهر دیروز اجساد تازه ای کشف شد، تا این لحظه (ساعت ۲۲ٰ:۴۵ به وقت ایران) که آخرین جسد هم منتقل شده است.» او افزود که به این ترتیب شمار کشته های آتش نشانی به ۱۶ تن رسیده است.    سخنگوی اورژانس تهران اعلام کرده که سانحه پلاسکو در مجموع ۲۲۲ مصدوم و کشته داشته است.  مأموران با کمک سگ های جست وجوگر مشغول عملیات برای پیدا کردن سایر اجساد ند. گزارش ها حاکی از آن است که هنوز در برخی نقاط بعد از آواربرداری  آتش و دود به بیرون زده می شود. بیش از ۹۰ درصد آواربرداری به اتمام رسیده است.  بنیاد مستضعفان عذرخواهی به خاطر فاجعه پلاسکو را تکذیب کرد  رئيس پزشکی قانونی اعلام کرد که برای تشخیص هویت افراد به یک تا سه روز کار و آزمایش نیاز است.  ایسنا گزارش داده که احتمال دارد با توجه به حجم آواربرداری و پیشرفت در کشف اجساد شامگاه پنج شنبه عملیات آواربرداری و انتقال پیکرها به پایان برسد.  گفته می شود که نیروهای امدادی و آتش نشان در طول عملیات خود در روز پنج شنبه به طبقه منفی یک رسیدند.    از برخی مناطق ضایعات و نخاله های سوزان و فلزات در حال ذوب شدن خارج  شده است.  مسئولان انتظامی می گویند، تا کنون ۱۲۰ گاوصندوق بیرون کشیده شده که برخی از آن ها کاملا مچاله شده و سوخته است. عملیات پاکسازی خیابان جمهوری ادامه دارد.  چه کسی آوار پلاسکو را از سر کارگران برمی دارد؟  هانس، بوردن و فیدل، سگ های جسدیاب در پلاسکو   ایسنا در گزارش روز چهارشنبه ۶ بهمن نوشت، سه قلاده سگ در ایران کار پیدا کردن اجساد و ردیابی های لازم را انجام می دهند که بعد از فروریختن پلاسکو به خیابان جمهوری فراخوانده شدند.  نام این سه قلاده سگ پلیس ایران هانس، بوردن و فیدل است. رضایی پور، مربی تیم سبکا به ایسنا گفت، سگ ها پس از شناسایی فرد محبوس شده واکنش نشان می دهند. به گفته او، در صورتی که سگ ها پارس کنند فرد محبوس زنده است و در صورتی که چنگال های خود را به زمین بکشند جسدی پیدا کرده اند.  رضایی پور گفت، یکی از سگ ها به نام هانس دچار سوختگی خفیف شد که با کمک دامپزشک درمان های لازم روی پای این سگ انجام شد و حال عمومی سگ الان خوب است.  او در پاسخ به این سئوال که گفته می شود، به دلیل گرد و خاک و سوختگی سگ ها نمی توانند در پلاسکو فعالیت مناسبی داشته باشند گفت: «می بینید که در این چند روز سگ ها امتحان خود را پس داده اند و به غیر از آن چهار جسدی که در تونل پیدا شد، مابقی جسدها توسط سگ های پلیس آگاهی پیدا شده است.»قرعه نخستین دیدار رسمی دونالد ترامپ با یک رهبر خارجی به نام نخست وزیر بریتانیا، ترزا می افتاده است. این دیدار هم برای بریتانیا بسیار مهم است و هم برای اتحادیه اروپا.روز جمعه ۲۷ ژانویه، ترامپ با نخستین مهمان بلندپایه خارجی خود دیدار خواهد کرد، با ترزا می. این موضوع که نخست وزیر بریتانیا در شمار نخستین مهمانان کاخ سفید باشد، پدیده جدیدی نیست. دو کشور هم به لحاظ سنتی و تاریخی به هم پیوند خورده اند و هم کمابیش سیاست و رویکرد مشابهی در برابر حوادث و رویدادهای مهم جهان دارند.  این رویکرد مشترک باعث پیوندی خاص بین آمریکا و بریتانیا می شود. اما اهمیت دیدار ترزا می و دونالد ترامپ برای بریتانیا بیشتر از اهمیتی است که واشنگتن برای این دیدار قائل است.  ترامپ نه تنها آشکارا از خروج بریتانیا از اتحادیه اروپا حمایت کرده بود، بلکه حتی موفقیت خود در کارزار انتخابات ریاست جمهوری آمریکا را به نوعی با خروج بریتانیا از اتحادیه اروپا مقایسه کرده و آن را برکسیت به سبک آمریکایی نامیده بود. از جانب دیگر، ترزا می با وظیفه کلان مدیریت خروج از اتحادیه اروپا روبه روست و همین به دیدار او با ترامپ اهمیتی ویژه می بخشد.  منافع مشترک  جیمز گولدگایر، کارشناس سیاست خارجی ایالات متحده آمریکا در مصاحبه با دویچه وله گفته است: «به نظر من هر دو کشور تمایل زیادی دارند تا این دیدار موفقیت آمیز از کار در آید.» حتی اگر در این دیدار به موضوعات اساسی هم نپردازند، باز هم می توان انتظار داشت که موفقیت این دیدار برای هر دو طرف از اهمیت ویژه ای برخوردار باشد. گولدگایر می گوید: «این دیدار بازتابگر مناسبات ویژه این دو کشور با یکدیگر است.»  بیشتر بخوانید: ریاست جمهوری ترامپ و نگرانی های تازه در اروپا و آلمان  از آنجا که از شروع رسمی کار ترامپ تنها یک هفته می گذرد، می توان انتظار داشت که تصمیمات مشخصی در این دیدار اتخاذ نشود. اما می توان انتظار داشت که ترزا می موضوع توافق بر سر ایجاد مناسبات تجارت آزاد با آمریکا را در این دیدار طرح کند و این موضوعی است که ترامپ هم نسبت به آن رویکرد مثبتی دارد.  کاهش درد و رنج خروج از اتحادیه اروپا  دن رایتر، استاد علوم سیاسی دانشگاه اِموری در آتلانتا در این باره می گوید: «اگر ترزا می موفق شود در زمینه تجارت آزاد با آمریکا به توافق برسد، می تواند از فشارهای ناشی از خروج بریتانیا از اتحادیه اروپا بکاهد.» طبیعی است که آمریکا شریک اصلی مناسبات بازرگانی و اقتصادی بریتانیا است و از همین رو برای بریتانیا دستیابی به توافق مربوط به تجارت آزاد بین دو کشور از اهمیت بسیاری برخوردار است.  حتی اگر دستیابی به چنین توافقی سال ها زمان ببرد نیز چندان اهمیتی ندارد چرا که طبق مقررات، بریتانیا پیش از خروج قطعی از اتحادیه اروپا نمی تواند وارد شراکت  تجاری با کشورهای دیگر بشود. این مقررات  از سوی اتحادیه اروپا تعیین شده است.  تئودور بروماند، کارشناس مناسبات انگلیس و آمریکا در بنیاد هریتج می گوید: «این دیدار هم از اهمیت نمادین برخوردار است و هم از اهمیت واقعی.»  آیا اتحادیه اروپا بی اهمیت است؟  بروماند بر این باور است که آمریکا سیاست خود را احتمالا در قبال اتحادیه اروپا تغییر خواهد داد. اینکه ترامپ در چنین شرایطی به استقبال از دیدار با نخست وزیر بریتانیا می رود، می تواند نشانه آشکار تغییر رویکرد آمریکا در قبال اتحادیه اروپا باشد. این دیدار حکایت از اهمیتی دارد که آمریکا برای بریتانیا قائل است و بیانگر سیاستی است که ترامپ در مورد اتحادیه اروپا در پیش گرفته است.  بیشتر بخوانید: نخست وزیر بریتانیا از اظهارات جانسون درباره ایران و عربستان فاصله گرفت  دیدار ترامپ با ترزا می در عین حال حامل پیامی برای اتحادیه اروپاست. فصل جدید مناسبات بین دو کشور آمریکا و بریتانیا حکایت از چرخشی دارد که آمریکا در مناسبات خارجی خود در پیش گرفته است. ایالات متحده آمریکا بر آن است تا مناسبات خود را با کشورهای دیگر به شکل جدیدی تنظیم و هماهنگ کند. همین دیدار به وضوح نشان می دهد که ترامپ برای روند جهانی  شدن مورد نظر اتحادیه اروپا اهمیت و ارزشی قائل نیست و با رهبرانی همدل است که جهان بینی او را تایید می کنند.  پرسش کلیدی این است که آیا ترامپ در رویکرد خود نسبت به اتحادیه اروپا تجدید نظر خواهد کرد یا اینکه به سیاست حمایت از کشورهایی که خواهان خروج از اتحادیه اروپا هستند ادامه خواهد داد. به باور گولدگایر: «اگر ترامپ چنین سیاستی در پیش بگیرد، هم به زیان اروپا خواهد بود و هم به زیان ایالات متحده آمریکا.»چهره جدید کاخ سفید اندک زمانی پس از قرار گرفتن در رأس قدرت در آمریکا، این ‌بار در مقام رئیس جمهور عرف دیپلماتیک را زیر پا گذاشت. رئیس دولت کشور همسایه نیز بی‌درنگ پاسخ توییت غیرمتعارف او را داد.پس از یک سری اقدامات تحریک آمیز واشنگتن، انریکه پنیا نیتو، رئیس جمهوری مکزیک، دیدار برنامه ریزی شده خود با دونالد ترامپ در روز سه شنبه آینده (۳۱ ژانویه) را لغو کرد. پنیا نیتو تصمیم خود را در توییتر منتشر کرد.  توییت رئیس جمهوری مکزیک پاسخ بی درنگی بود به رفتار از نظر دیپلماتیک غیرمتعارفِ دونالد ترامپ.  پیش از این دونالد ترامپ طی پیامی در توییتر به همتای خود توصیه کرده بود، اگر نمی خواهد هزینه ی ساخت دیوار مرزی میان دو کشور را بپردازد، بهتر است از سفرش به آمریکا چشم پوشی کند.  هزینه  ای ۲۰ میلیارد دلاری  دونالد ترامپ روز چهارشنبه (۲۵ ژانویه ۶ بهمن) طی فرمانی اجرایی دستور ساخت دیوار مرزی ۳۲۰۰ کیلومتری میان مکزیک و آمریکا را صادر کرد.  ترامپ همان روز گفت که ساخت دیوار ظرف چند ماه آینده آغاز شده و مکزیک نیز تمام هزینه ی آن را به آمریکا پرداخت خواهد کرد. رئیس جمهوری آمریکا می خواهد با این تدبیر جلوی مهاجرت غیرقانونی از همسایه جنوبی خود را بگیرد.  رئیس جمهوری جدید آمریکا می خواهد هزینه ی ساخت این دیوار را که به تخمین کارشناسان، بالغ بر ۲۰ میلیارد دلار (معادل ۱۸ و نیم میلیارد یورو) خواهد بود، به دوش مکزیک بیندازد. رئیس جمهوری مکزیک، بارها این خواست را رد کرده است.  در کشور همسایه، زمان صدور فرمان ترامپ برای ساخت دیوار نیز توهین آمیز تلقی شد، زیرا هم زمان با آن لوئيس ویده گارای، وزیر خارجه و ایلدفونسو گواخاردو، وزیر اقتصاد مکزیک، در واشنگتن با یک هیأت عالی رتبه ی آمریکایی درباره ی آینده ی مناسبات دو کشور در حال بحث و تبادل نظر بودند.  رئیس جمهوری مکزیک امروز، پیش از انتشار خبر لغو دیدار خود با ترامپ، اعلام کرده بود که دولت مکزیک هزینه دیوار مرزی با آمریکا را نخواهد داد.  او از تصمیم دولت ترامپ برای ساخت دیوار ابراز تأسف کرده و افزوده بود که مکزیک به دیوارها اعتقادی ندارد.  انریکه پنیا نیتو در عین حال هیچ اشاره ای به لغو برنامه سفر خود به واشنگتن نکرده بود.دونالد ترامپ می‌خواهد احیای روش‌های مناقشه‌برانگیز شکنجه در جریان بازجویی از متهمان به اقدامات تروریستی را بررسی کند. مؤتلفان غربی او اما نظری کاملا متفاوت دارند. حتی برخی از جمهوری‌خواهان آمریکا نگران‌اند.دونالد ترامپ، رئیس جمهوری جدید آمریکا، اعلام کرد که می خواهد روش های خشونت آمیز در جریان بازجویی از افراد مظنون به دست داشتن در اقدامات تروریستی را دوباره به راه اندازد؛ روشی که باراک اوباما، رئیس جمهوری پیشین آمریکا، آن را ممنوع کرده بود.  در نخستین واکنش، ینس استولتنبرگ، دبیرکل ناتو، خواستار پایبندی کامل به حقوق بین الملل شد که اقدامات خشونت آمیز اینچنینی را ممنوع کرده است.  استولتنبرگ در بروکسل گفت: «تمامی عملیات ناتو همواره در چارچوب حقوق بین الملل انجام خواهد گرفت». دبیرکل ناتو تأکید کرد: «این سیاست ناتو بوده و خواهد بود».  بریتانیا، مؤتلف دیرین ایالات متحده نیز در رابطه با این موضوع از ترامپ فاصله گرفت. سخنگوی ترزا می، نخست وزیر بریتانیا، در لندن گفت که هیچ نوعی از شکنجه یا رفتار غیرانسانی قابل تحمل نخواهد بود. او در عین حال با نیم نگاهی به سفر در پیشِ ترزا می به واشنگتن افزود که مناسبات تنگاتنگ با ایالات متحده اما امکان گفت وگو درباره اختلاف نظرها را به وجود می آورند.  همچنین جرمی کوربین، رهبر اپوزیسیون بریتانیا، از ترزا می خواسته است که شکنجه موسوم به القای حس غرق شدن را محکوم کند. این نوع از شکنجه، شیوه ای است که در آن با بستن پارچه ای به دور سر و صورت متهم و خیس کردن آن، حس خفگی در آب را به او القا می کنند. رئیس حزب کارگر بریتانیا، خطاب به نخست وزیر محافظه کار کشورش گفت: «نه آمریکا، بلکه ارزش های ما را در درجه اول قرار دهید».  شکنجه قطعا کارساز است  ترامپ روز چهارشنبه (۲۵ ژانویه ۶ دی) در مصاحبه ای با فرستنده ی تلویزیونی ای بی سی گفته بود، در مبارزه با اسلام گرایان با آتش بایستی به جنگ آتش رفت. او گفته بود، اطمینان دارد که در این رابطه شکنجه قطعا کارساز خواهد بود. رئیس جمهوری جدید آمریکا همچنین در ارتباط با القای حس غرق شدن افزوده بود: «من نمی خواهم کسانی در خاورمیانه سر دیگران را ببرند (...) و ما اجازه نداشته باشیم کاری بکنیم».  سیا و پنتاگون تصمیم می گیرند  ترامپ در عین حال گفته بود، به تصمیمی عمل خواهد کرد که جیمز متیس، وزیر دفاع و مایک پومپئو، رئیس جدید سازمان اطلاعات مرکزی آمریکا (سی آی ای) درست بدانند. این هر دو نفر البته در سنای آمریکا علیه شکنجه سخن گفته اند. ترامپ ادامه داده بود: «اگر آنها نخواهند از این روش ها استفاده کنند، خوب نکنند. اما اگر بخواهند، من روی آن کار خواهم کرد».  دونالد ترامپ در جریان کارزار انتخاباتی ریاست جمهوری آمریکا از بازگشت به شیوه  ی القای حس غرق شدن دفاع کرده بود و حتی خود از به جریان انداختن روش های خیلی خیلی بدتر سخن گفته بود.  جان مک کین، سناتور جمهوری خواه که خود به عنوان اسیر جنگی در ویتنام شکنجه شده بوده، از بازگشت دوباره روش های مناقشه برانگیز بازجویی ابراز نگرانی کرده است. روزنامه نیویورک تایمز به تازگی از برنامه هایی برای تأسیس زندان های سری سازمان سیا در خارج از مرزهای آمریکا گزارش داده بود.هشت نظامی ترک که بعد از کودتای نافرجام سال گذشته میلادی در ترکیه به یونان گریخته و در این کشور تقاضای پناهندگی کرده بودند، به ترکیه برگردانده نمی‌شوند. مقامات ترکیه تاکنون بارها خواستار استرداد این نظامیان شده است.دادگاه عالی یونان در آخرین تصمیم گیری مخالفت خود را با بازگرداندن هشت نظامی ترکیه که از این کشور تقاضای پناهندگی کرده بودند، اعلام کرد. دادگاه عالی یونان به این ترتیب با نظر دادستانی این کشور در نگهداشتن این نظامیان موافقت کرده است.  این هشت نظامی در جلسات دادگاه اعلام کرده بودند که در صورت استرداد، رفتاری عادلانه در زندان های ترکیه در انتظارشان نخواهد بود و دادستانی یونان نیز اعلام کرده بود که احتمال شکنجه این افراد در صورت بازگشت به ترکیه وجود دارد.  گفته میشود دلیل دیگری که به ماندن این نظامیان در یونان منجر شد ناهمخوانی استرداد این افراد با کنوانسیون اروپایی حقوق بشر بوده است.  قبل از اجلاس دادگاه عالی یونان، یک دادگاه این کشور موافقت خود را با استرداد سه نفر از این نظامیان به ترکیه اعلام کرده بود. این دادگاه همچنین  با تقاضای پناهندگی این سه مخالفت کرده بود.  نظامیان پناهنده به یونان شامل دو سرهنگ، چهار افسر و دو گروهبان هستند که پس از کودتای نافرجام در روزهای میانی ماه ژوئیه سال گذشته میلادی (۲۰۱۶) با بالگرد خود را به یونان رسانده و تقاضای پناهندگی کرده اند.    دولت ترکیه از همان زمان خواستار استرداد این نظامیان بوده و اعلام کرده این افراد از جمله کودتاگران بوده اند.  این نظامیان ترک اما گفته اند که در کودتا نقشی نداشته اند و خلبانان بالگردهای جست و جوگر و کمک های اضطراری هستند. آنها همین که به پایگاه شان توسط مردم و نیروهای پلیس حمله شد، از ترس جان، به یونان فرار کرده اند.  نظامیان پناهجو در یونان همچنین گفته اند که مقامات دولت ترکیه آنها را بدون بازجویی و شنیدن ماجرا از زبان شان محکوم کرده اند و آنها می ترسند به کشورشان بازگردند.  ترکیه خواستار استرداد هرچه زودتر این نظامیان به ترکیه شده و اعلام کرده که بازنگردان این افراد رابطه ترکیه و یونان را که هر دو از اعضای ناتو هستند، بیش از پیش تیره خواهد کرد. یونان در ارتباط با پناهجویان منطقه مجبور به همکاری با ترکیه است.در تازه‌ترین شاخص دموکراسی که واحد اطلاعاتی اکونومیست منتشر کرده، آمریکا به خاطر «از دست رفتن اعتماد عمومی به نهادهای سیاسی» در این کشور، عنوان «دموکراسی کامل» را از دست داده و در دسته «دموکراسی‌های معیوب» جا گرفته است.آیا انتخاب دونالد ترامپ، آغاز پایان لیبرال دموکراسی است؟ تنها چند روز از ورود ترامپ به کاخ سفید گذشته، اما همین حالا بسیاری از تحلیلگران، ناظران و کنشگران نگران آن اند که حقوق مدنی و آزادی های رسانه ای در دوران ریاست جمهوری او به طور هراس آوری تضعیف شود. بسیاری آمریکا را در سراشیبی می بینند و «شاخص دموکراسی» سال هم موید «واپس گرایی دموکراسی آمریکایی» است، اما سقوط آمریکا فقط به خاطر ظهور ترامپ نیست.  واحد اطلاعاتی گروه رسانه ای «اکونومیست» در گزارش سالانه خود اعلام کرده که تعداد «دموکراسی های کامل» جهان از ۲۰ دموکراسی در سال گذشته به ۱۹ مورد رسیده است. آمریکا امسال پس از ژاپن و حتی ایتالیا قرار گرفته و به دسته «دموکراسی های معیوب» جهان سقوط کرده است.  در رده بندی امسال نروژ در جایگاه برترین دموکراسی جهان نشسته و ایسلند، سوئد، دانمارک، کانادا، سوئیس، فنلاند و استرالیا به ترتیب در جایگاه های دوم تا دهم قرار گرفته اند. در قعر جدول هم ازبکستان، کنگو، عربستان، تاجیکستان، ترکمنستان، جمهوری آفریقای مرکزی، چاد، سوریه و کره شمالی، به ترتیب نزولی نشسته اند. ایران در این رده بندی پس از آذربایجان، افغانستان، سودان و لائوس در جایگاه ۱۵۴ قرار گرفته است.  خبرهای بد برای دموکراسی آمریکایی  بر اساس این گزارش، آمریکا سال ها «لب مرز» بوده و حالا صرف نظر از نتایج انتخابات ریاست جمهوری ۲۰۱۶ وضعیت اش دیگر شباهتی به یک دموکراسی کامل ندارد. شاخص دموکراسی می گوید کاهش اعتماد عمومی به نهادهای سیاسی در آمریکا، این نهادها را با «بحران مشروعیت» مواجه کرده است.  بیشتر بخوانید: شبح پوپولیسم و بحران دموکراسی های غربی  بنا بر این گزارش، سقوط آمریکا از دهه ۱۹۶۰ و با جنگ ویتنام، جنبش حقوق مدنی، ترور مارتین لوتر کینگ و رابرت کندی و رسوایی «واترگیت» آغاز شده و در دهه گذشته در پی جنگ هایی که این کشور در خاورمیانه به راه انداخته و بحران اقتصادی کمرشکنی که پشت سر گذاشته و بن بست های پیاپی سیاسی که در واشنگتن رخ نموده، اوضاع وخیم تر شده و حالا در پی همه این ها ترامپ ظهور کرده است؛ رئیس جمهوری که از هر سو با اتهامات جدی نژادپرستی، بیگانه ستیزی، زن ستیزی،  اسلام هراسی و دشمنی با رسانه ها روبرو است.    در گزارش شاخص دموکراسی اکونومیست آمده است: «آقای ترامپ با هدف قرار دادن نارضایتی های سیاسی توانست با بهره گیری از ساز و کار دموکراتیک، از اعتماد ضعیف عمومی به احزاب سیاسی و تشکیلات دولتی برای رسیدن به قدرت بهره بگیرد، اما او مسئول همه مصائبی نیست که از دیرباز پابرجا بوده اند.»  بیشتر بخوانید: ریاست جمهوری ترامپ و نگرانی های تازه در اروپا و آلمان  شاخص دموکراسی می گوید سقوط اعتماد عمومی به تشکیلات سیاسی، می تواند رای شهروندان بریتانیا به خروج این کشور از اتحادیه اروپا (برگزیت) و ظهور جنبش های پوپولیستی در سراسر جهان را هم توضیح دهد.  در مجموع در سالی که گذشت اوضاع دموکراسی در ۷۲ کشور جهان رو به وخامت گذاشت و در ۳۸ کشور بهبود یافت. نزدیک به نیمی از جمعیت جهان در گونه ای از جوامع دموکراتیک زندگی می کنند اما ساکنان جوامعی که دموکراسی های کامل دارند، تنها پنج درصد جمعیت زمین اند. نزدیک به ۶ ۲ میلیارد نفر از ساکنان زمین هم در سایه حکومت های اقتدارگرا و تمامیت خواه زندگی می کنند و از همه مواهب دموکراسی بی بهره اند.دونالد ترامپ بی‌اعتنا به هشدارهای امنیتی دستیارانش، همچنان از گوشی اندرویدی خود استفاده می‌کند. منابع خبری می‌گویند او شب‌ها در کاخ سفید به تماشای تلویزیون می‌نشیند و شتاب‌زده نظراتش را با موبایل شخصی‌اش توییت می‌کند.تنها پنج روز از ورودش به کاخ سفید گذشته و اقداماتش جهانی را عمیقا نگران کرده است. چهل و پنجمین رئیس جمهور آمریکا، نظرات خود را در هر زمینه ای برتر از دیگران می داند و حتی به توصیه های نزدیک ترین دستیارانش هم بی اعتنایی می کند. روزنامه نیویورک تایمز گزارش داده که دونالد ترامپ به درخواست ها برای کنار گذاشتن گوشی هوشمند شخصی اش تن نمی دهد.  متخصصان امنیت هشدار می دهند که استفاده او از گوشی اندرویدی اش که با آن توییت های جنجال برانگیزش را پست می کند، او را به عنوان رهبر آمریکا در معرض تهدیدهای جدی سایبری قرار می دهد. تنها یک کلیک روی لینکی مخرب یا فایلی آلوده کافی است تا ارتباطات آنلاین اش توسط هکرها ردیابی شود و آسیب های بزرگ تر امنیتی به بار بیاورد، از جمله این که امنیت شبکه اینترنت کاخ سفید را به باد دهد، اما او بی اعتنا به همه توصیه ها می گوید موبایلش «بهترین موبایل جهان» است.  بیشتر بخوانید: واکنش کاربران ایرانی اینترنت به محدودیت ویزای آمریکا  متخصصان می گویند حتی اگر نفوذی به موبایل ترامپ صورت نگیرد، ردیابی موقعیت مکانی گوشی هوشمند شخصی او می تواند منشا تهدیدهای پرمخاطره امنیتی باشد. سیستم عامل گوگل برای گوشی های هوشمند و تبلت ها (اندروید) از آنجایی که متن باز (اوپن سورس) است، آسیب پذیری های امنیتی بیشتری هم در مقایسه با سیستم بسته ای نظیر آی فون یا بلک بری دارد.  گذشته از این ها، کسی که بر کرسی ریاست جمهوری در آمریکا می نشیند، معمولا از تجهیزات ارتباطی با تمهیدات بسیار مخصوص امنیتی بهره می گیرد، چون در غیر این صورت پیامدهای آن دیگر شخصی نیست و امنیت ملی ایالات متحده را به مخاطره می اندازد و فرصتی کم نظیر به «دشمنان سیاسی» آمریکا خواهد داد.  مجله فناوری «وایرد» بر اساس تحلیل تصاویر گزارش داده که گوشی هوشمند دونالد ترامپ به احتمال قریب به یقین گلکسی اس۳ تولید سامسونگ است که در سال ۲۰۱۲ به بازار عرضه شد. گزارشی دیگر می گوید ممکن است مدل گوشی او گلکسی اس ۴ باشد که کمی جدیدتر است.  بیشتر بخوانید: نشست ترامپ با نمایندگان سیلیکون ولی؛ صلح در راه است؟  متخصصان امنیت می گویند امیدوارند که مسئولان امنیت در کاخ سفید دست کم دسترسی موبایل شخصی رئیس جمهور را به داده های رسمی دولتی و منابع و شبکه های محرمانه مسدود کنند تا حتی در صورت نفوذ، پیامدها چندان ویرانگر نباشند.  امنیت سایبری دولت ترامپ، منشا نگرانی های بسیاری از متخصصان است. یکی از هکرهای سرشناس جهان در مصاحبه ای با سی ان ان در هفته جاری گفت که اکانت های رسمی توییتر رئیس جمهور آمریکا، همسرش و معاون اولش، مایک پنس، در صدر اهداف هکرها قرار دارند، چون هم از ایمیل هایی استفاده می کنند که به راحتی قابل حدس است، هم این که از امکان رمز عبور دومرحله ای بی بهره اند. برخی از کارکنان کاخ سفید هم، از جمله شان اسپایسر که سخنگوی دولت است، هنوز از ایمیل های کمیته ملی جمهوری خواهان استفاده می کنند که سرورش در طول رقابت های انتخاباتی تحت نفوذ هکرهای روس قرار گرفته بود.  با این همه، اگر ترامپ نخواهد کسی نخواهد توانست او را مجبور به استفاده از موبایل دیگری کند. در نهایت، رئیس جمهور آمریکا به لحاظ قانونی موظف نیست از توصیه های تکنولوژیک دیگران اطاعت کند، اما تهدیدها و نگرانی ها به قوت خود باقی اند.صفیه س. دختر نوجوان مظنون به طرفداری از دولت اسلامی که با چاقو به یک پلیس در آلمان حمله و او را به شدت زخمی کرده بود، به ۶ سال زندان محکوم شد. او پیش‌تر می‌خواست به سوریه رفته و به گروه‌های جهادگرا بپیوندد.به گفته ی سخنگوی دادگاه عالی ایالتی شهر سله آلمان، حدود یک سال پس از حمله یک دختر ۱۶ ساله مظنون به طرفداری از دولت اسلامی (داعش) به یک پلیس در هانوفر، دادگاه این دانش آموز مراکشی  آلمانی را به جرم تلاش برای قتل و ارتباط با گروه های تروریستی، به ۶ سال حبس در زندان نوجوانان محکوم کرده است. ظن آن می رود که صفیه س. برای دست زدن به این اقدام از سوی جهادگرایان دولت اسلامی تحریک شده باشد.  این دختر نوجوان روز ۲۶ فوریه سال گذشته میلادی (۷ اسفند ۹۴) در ایستگاه اصلی راه آهن شهر هانوفر آلمان با کارد آشپزخانه به یک مامور پلیس حمله کرد. به گزارش پلیس، کارد صفیه حدود ۵ سانتی متر در گردن مامور فرو رفته و او را به شدت زخمی کرده بود، اما مامور پلیس پس از عمل جراحی از مرگ نجات یافت.  پیش از این واقعه گروه دولت اسلامی در شبکه اجتماعی توئیتر از طرفداران خود خواسته بود، در کشورهای اروپایی به پلیس حمله کنند. در این پیام توئیتری که جوانان را به قتل ترغیب می کند، توصیه ای هم برای آلت قتاله به این شکل آمده است: «چاقو که در خانه دارید!»  سپس حدود دو هفته بعد در روز ۶ مارس، پیر فوگل، یکی از سلفی های معروف آلمان در پیامی ویدئویی پشتیبانی خود از عمل خواهر صفیه را اعلام کرد. فوگل گفته بود که صفیه را از بچگی می شناخته و به رفتار و حجاب او افتخار می کرده است.  مقامات امنیتی آلمان از مدتی پیش از حمله ی صفیه به پلیس او را زیر نظر داشته اند، زیرا او قصد داشته در ماه ژانویه از طریق ترکیه به سوریه برود. اما مادر صفیه به موقع از قصد دخترش باخبر می شود، به ترکیه می رود و او را به آلمان بازمی گرداند.  پیش تر دو برادر صفیه از همین راه به سوریه رفته و به احتمال زیاد به گروه های جهادگرا در این کشور پیوسته بوده اند.  صفیه در هانوفر بزرگ شده است. پدرش آلمانی گرویده به اسلام است و مادرش زنی بسیار مذهبی اهل مراکش. آن ها از هم جدا شده اند و صفیه به همراه دو برادرش با مادرش زندگی می کرده است. او همراه با چند بچه دیگر به مسجدی در هانوفر می رفته که متعلق به مسلمانان آلمانی زبان است. این مسجد مدت ها زیر نظر پلیس آلمان بوده است.  صفیه در آنجا قرآن را حفظ کرده و در ارتباط با مردانی قرار گرفته که ذهن او را به سمت افراطی گری هدایت کرده اند. از او در سال ۲۰۰۸ زمانی که تنها هفت سال داشته، ویدیویی در یوتیوب منتشر شد که او را در کنار پیر فوگل در حال خواندن قرآن نشان می داد.  فوگل در این ویدیو از او به عنوان خواهر کوچک اسلامی پیوسته به آن ها نام می برد و می گوید: «این است نسل جدید مسلمانان که من به آن  افتخار می کنم. قرآن را از حفظ کن که در روز قیامت برای هر سطر آن یک پله بالاتر می روی.»ترانه علیدوستی بازیگر ایرانی پنجشنبه در توییتر نوشت به خاطر طرح تعلیق ویزا برای ایرانیان که در دولت ترامپ در حال اجرایی شدن است در مراسم اسکار شرکت نمی‌کند. کاربران اینترنت یا برایش هورا کشیدند و یا به او دشنام دادند.ترانه علیدوستی بازیگر فیلم فروشنده به کارگردانی اصغر فرهادی، که یکی از ۵ نامزد نهایی بخش فیلم های غیرانگلیسی زبان جایزه اسکار است، روز پنجشنبه (۲۶ ژانویه ۷ بهمن) در صفحه توییتر خود طرح تعلیق صدور ویزا برای ایرانیان از سوی دولت ترامپ را نژادپرستانه خواند. او اعلام کرد صرف نظر از این که این طرح دربرگیرنده ی مراسم فرهنگی می شود یا خیر، در اعتراض به آن، از حضور در مراسم اسکار صرف نظر می کند.  اگرچه این تعلیق در صورت امضا شدن قرار است موقتی باشد اما واکنش های ایرانیان در فضای مجازی را چند روزی است که برانگیخته است. با این همه هیچ اظهارنظری در شبکه های مجازی نظیر فیس بوک و توییتر نتوانست به اندازه یک توییت ترانه علیدوستی، بازیگر سرشناس سینمای ایران، افکار عمومی داخل و خارج از کشور را به خود جلب کند. در حدود ۲۴ ساعتی که از زمان انتشارش گذشته، این توییت هزاران بار بازنشر شده و صدها نفر در پاسخ به آن واکنش نشان داده اند.  بیش تر بخوانید: جزئیات بیشتر پیرامون ویزا و مهاجرت ایرانیان به آمریکا  برخی از کاربران از حرکت ترانه استقبال کرده اند و برخی از او خرده گرفته اند که وقتی جعفر پناهی ممنوع الخروج و ممنوع  کار است و کیوان کریمی، سینماگر دیگری، در زندان است، چه جای اعتراض به دولت ترامپ؟ چرا که ظاهرا به اعتقاد آن ها چراغی که به خانه حلال است به مسجد حرام است.  اما از سوی دیگر این بازیگر جوان که هنوز خاطره تتوی لگوی فمینیسم بر دستش کهنه نشده است از سوی شمار زیادی از کاربران نیز مورد تقدیر قرار گرفت که با مردم کشورش در واکنش به تبعیض هم صداست.  آن چه در آن میان شاید از هر ستایش یا نکوهشی بیش تر به چشم می خورد ناآگاهی بسیاری از کاربران از طرح دولت جدید آمریکا و چندوچون برگزاری مراسم اسکار و همچنین نداشتن دانش کافی زبان انگلیسی برای فهم درست توییت بازیگر کشورشان به زبان انگلیسی بود. البته ترانه علیدوستی در اینستاگرام، که پیام ها محدودیت تعداد حروف ندارند، متن پیامش را به فارسی نیز نوشت.  بیش تر بخوانید: واکنش کاربران ایرانی اینترنت به محدودیت ویزای آمریکا  اما آیا پیام او درست هنگامی که برخی از کاربران مشغول بالا پایین کردن زبان انگلیسی توییتش بودند، توانست مرزها را در نوردد و به جهان برسد؟ انتشار گزارش های متعدد از سوی آژانس های خبری معتبر درباره انصراف علیدوستی از شرکت در مراسم اسکار شاید پاسخی باشد به این سوال.  کیوان کریمی، آری یا خیر  یک نگاه به واکنش های کاربران به توییت ترانه علیدوستی در شبکه های اجتماعی کافی است تا به لیستی بلندبالا از مطالبات ناگهان پدیدار شده ی کاربران از علیدوستی دست یابیم. یکی از کاربران در توییتر از او خواسته است که کمی نزدیک بینی داشته باشد و به تبعیض و تحقیر در داخل ایران اعتراض کند و به گفته این کاربر در این راه چشم از درآمد میلیونی اش بردارد. کسی دیگر نیز از او خواست که ابتدا به حجاب اجباری نه بگوید و بعد اظهارنظر کند. برخی دیگر نیز او را به نزدیکی با سران جمهوری اسلامی متهم کردند.  اما در این میان برخی با لحنی آگاه تر از مسایل با اشاره به وضعیت دیگر سینماگران ایرانی که یا آزاد هستند اما اجازه فیلم سازی یا خروج از کشور ندارند و یا در بند هستند، به طور ضمنی از ترانه علیدوستی خواستند که همبستگی صنفی بیش تری نشان دهد.  بیش تر بخوانید: کیوان کریمی، مستندساز برای اجرای حکمش به زندان رفت  کیوان کریمی یکی از سینماگرانی است که اسمش در توییت ها و پست های فیس بوکی بیش از دیگران چرخید. او مستند سازی است که اسفندماه سال ۱۳۹۴ به علت ساختن فیلم نوشتن بر شهر به یک سال زندان، ۵ سال حبس تعلیقی و ۲۲۳ ضربه شلاق محکوم شد. کریمی از آذر ماه امسال در حبس است. فیلم مستند نوشتن بر شهر درباره گرافیتی در ایران است.  با این همه برخی دیگر از کاربران این گونه واکنش ها را درست ندانستند. یکی از کاربران توییتر در این باره نوشت: «حالا بنده خدا یک کار سیاسی کرده باید برای همه کارهای سیاسی نکرده هم جواب پس بده؟» مهدی جامی، روزنامه نگار ایرانی، نیز در صفحه فیس بوک خود چنین اظهارنظرهایی را مغلطه آشکار خواند و نوشت: «می گویند چرا ترانه علیدوستی فلان اعتراض را نکرده اما اسکار را تحریم کرده. این دوستان نقش استصوابی برای خود قائل اند!» او تاکید می کند: «واقعیت این است که آدم ها آزادند به هر چیزی می خواهند اعتراض کنند ولو اینکه به چیزهای دیگری که من و شما انتظار داریم اعتراض نکرده باشند».  بحث های کاربران به سوال برانگیز بودن منابع بودجه سریال شهرزاد و بازی ترانه علیدوستی در این سریال نیز کشیده شد. برخی از کاربران در این زمینه نوشتند که تنها در صورتی حاضر هستند توییت ترانه علیدوستی را بپذیرند که او از بازی در بخش دوم سریال شهرزاد کناره گیری کند.  یک مثال عینی  واکنش ها به توییت ترانه اما از هر دو طرف حالت افراطی دارد. شراگیم زند در پستی وبلاگی در سایت ایران وایر که در شبکه های اجتماعی نیز دست به دست شد نوشت اگر ترانه در مراسم اسکار شرکت نکند، گفته میشود: حالا کسی هم مگه دعوتش کرده بود بره مراسم اسکار که افه میاد؟ یا این دیده ترامپ دیگه ویزا نمی ده به ایرانیها و نمی تونه بره، داره روغن ریخته رو نذر امامزاده می کنه! و یا: شما جای شرکت نکردن تو اسکار اگه می خوای نشون بدی آدم حسابی هستی از پروژه شهرزاد بیا بیرون!    شراگیم زند توضیح می دهد که اگر ترانه علیدوستی در مراسم هم شرکت کند، خواهند گفت که معلومه که باید براش کارت دعوت بفرستن و ایشونم پاشه بره... تحریم و محدودیت مال ما بدبخت بیچاره هاست...! و یا این که: تف به گورت که درد و رنج مردم رو نمی بینی و وقتی اینهمه آدم اینجوری تحقیر می شن می ری توی اسکار شرکت می کنی! و در نهایت این که شما جای شرکت کردن توی اسکار اگه می خوای نشون بدی آدم حسابی هستی بیا و از پروژه شهرزاد بیا بیرون!  به اعتقاد این وبلاگ نویس: ترانه علیدوستی صرفا یک مثال عینی برای فهم یک وضعیت تاسف بار است. رضا حقیقت نژاد، روزنامه نگار، نیز در توییتر روی سخنش را نه به یک فرد بلکه به یک تفکر برگرداند و نوشت: «ترانه علیدوستی از حق اعتراض به تصمیم ترامپ استفاده کرده، کاری که همه ما باید بکنیم، البته اگر ترامپیسم چنین حقی برای ما قائل باشد».  توییت ترانه علیدوستی در کنار همه اعتراضاتی که به آن شد شمار زیادی از کاربران شبکه های اجتماعی را نیز به آفرین گفتن واداشت. از آن میان می توان به توییت یکی از کاربران اشاره کرد که با اشاره به عنوان یکی از فیلم های قدیمی ترانه علیدوستی نوشته است: «این ترانه همون ترانه ایه که ۱۵ سال داشت؟ ماشالا چقدر بزرگ شده» و دیگری هم در تایید تصمیم علیدوستی توییت کرد: کار درست باید انجام شود، بی توجه به این که معترضانی هم داشته باشد.کریستو، هنرمند برجسته بین‌المللی در اعتراض به سیاست‌های دونالد ترامپ از برگزاری تازه‌ترین نمایشگاه خود در آمریکا خودداری می‌کند. او قرار بود رودخانه‌ای را با پارچه‌ مصنوعی بپوشاند. چیدمان بعدی کریستو در ابوظبی خواهد بود.کریستو، هنرمند آمریکایی بلغاری تبار با تازه ترین تصمیم خود به یکی از برجسته ترین چهره های منتقد رئیس جمهور جدید ایالات متحده تبدیل شده است.  او حدود ۲۰ سال برای گرفتن مجوز پوشاندن یک رودخانه در ایالت کلورادوی آمریکا با الیاف مصنوعی تلاش کرد، اما گفته است که حاضر نیست در کشوری یک اثر هنری اجرا کند که رئیس جمهورش دونالد ترامپ است.  کریستو برای پوشاندن رودخانه به شرکت آلمانی زتکس سفارش ۹۰ هزار متر مربع پارچه زردرنگ مخصوصی داده بود که از الیاف مصنوعی تولید می شود.  یک سخنگوی زتکس گفت، از شنیدن این خبر متعجب شده زیرا کریستو پارچه مورد نیاز برای پروژه خود را تحویل گرفته است. به احتمال زیاد او این پارچه را در اثر هنری دیگری به کار خواهد برد.  روپوش موقت، مؤلفه کاری کریستو  کریستو، این استاد پوشاندن اشیاء و ساختما ن های معروف، پیش تر نیز از این پارچه برای چیدمان های خود استفاده کرده بود؛ آخرین بار در ماه ژوئن ۲۰۱۶ برای  پوشاندن اسکله های شناور.    این اثر هنری موقت یک مسیر پیاده روی سه کیلومتری روی دریاچه  ای در شهر سولزانو واقع در شمال ایتالیا بود که از دویست هزار قطعه مکعب پلاستیکی به هم پیوسته تشکیل شده و در پارجه مصنوعی زردرنگی پیچیده شده  بود.  هنرمند ۸۰ ساله قبلا چیدمان های عظیمی به معرض دید عموم گذاشته بود که پوشاندن پارلمان آلمان (بوندس تاگ) یکی از معروف ترین آنها به شمار می رود.  کریستو تاکنون برای تأمین هزینه مالی پروژه هایش عکس ها و طرح های آثار قبلی خود را می فروخت و به طور معمول نیازی به اسپانسر نداشت.  او اعلام کرده است که اثر هنری بعدی او در ابوظبی به نمایش گذاشته می شود. این مجسمه قرار است از ۴۰۰ هزار بشکه نفت تشکیل شود.  ژان کلود، همسر کریستو که در سال ۲۰۰۹ درگذشت، تا آخر عمر در تهیه و اجرای طرح های هنرمند مخالف سیاست های ترامپ سهیم بود.یکی از نمایندگان مجلس در تذکر به وزیر صنعت خواستار مقابله با واردات قطعات خودروهای ساخت داخل شد. برخی نمایندگان کاهش هزینه و افزایش کیفیت تولیدات داخلی را راه موثر مقابله با واردات عنوان کرده‌اند.دو شرکت اصلی خودرو سازی ایران استفاده از قطعات چینی در خط تولید خود را تکذیب می کنند و ظاهرا قطعه سازان ایرانی نیز مجاز به واردات قطعه از چین نیستند.  به این همه خبرگزاری مجلس شورای اسلامی (خانه ملت)، جمعه هشتم بهمن گزارش داد که بازار لوازم یدکی خودرو در ایران پر از محصولات چینی است و دو عرضه کننده اصلی این قطعات در تهران علت این وضعیت را گرانی محصولات ساخت داخل عنوان می کنند.  مهدی مقدسی، نماینده اراک و عضو کمیسیون صنایع و معادن می گوید خرید  خارجی قطعاتی که امکان ساخت آن ها در کشور وجود دارد، در راستای منافع ملی نیست، مگر قطعه ای که هنوز امکان ساخت آن در ایران وجود نداشته باشد.  او افزود برای محدود کردن واردات قطعات خودرو، قطعه سازان داخلی باید کیفیت تولید قطعه را افزایش داده و قیمت تمام شده محصولات خود را کاهش دهند.  بیشتر بخوانید: طرح دو فوریتی مجلس برای حل بحران صنعت خودروسازی  قطعه چینی با مارک ایرانی  نماینده اراک به خودروسازان یادآور شد که واردات قطعاتی که امکان تولید آنها در داخل وجود دارد باعث بیکاری و نابودی واحدهای تولیدی قطعه ساز می شود.  او همچنین از خودروسازان خواست که با نظارت دقیق و تشویق همزمان قطعه سازان را مجاب به تولید قطعات با کیفیت و استاندارد کنند تا برای خرید قطعه خارجی بهانه دست کسی ندهند.  عضو کمیسیون صنایع درباره خبرهای مبنی بر عرضه قطعات چینی با مارک ایرانی توسط برخی خودروسازان گفت: «اگر کالای چینی با مارک ایرانی وارد کشور شود، مصداق واردات قانونی ندارد و قاچاق محسوب می شود بنابراین اگر در این زمینه مستنداتی وجود داشته باشد حتما آن را بررسی کرده و از طریق ابزارهایی که در اختیار داریم، برخورد قانونی نیز با آن صورت خواهد گرفت.»  حمیدرضا فولادگر، نماینده اصفهان و عضو دیگر این کمیسیون در مورد این اقدام که ظاهرا ابعاد گسترده ای دارد خاطر نشان کرد که نصب لیبل و مارک ایرانی روی کالای بی کیفیت خارجی و چینی علاوه بر ضربه به تولید داخلی نوعی تقلب محسوب می شود.  بیشتر بخوانید: وزیر اقتصاد ایران: ٧٠٠ هزار میلیارد تومان بدهی داریم  واردات غیرقانونی از گذرگاه های رسمی  هنوز آمار دقیقی از میزان قطعات خودرویی که از چین وارد می شود و به اسم تولید داخلی به فروش می رسد در دست نیست، اما شواهد و اظهارات کارشناسان حاکی از دامنه دار بودن این رویه است.  رامین نورقلی پور، یکی دیگر از اعضای کمیسیون صنایع و معادن به خبرگزاری مجلس گفته است: «مواردی از خودروها را سراغ داریم که قطعات شان به سفارش برخی قطعه سازان، در خارج از کشور و عمدتا در چین تولید شده و  وارد کشورمان شده است و ممکن است روی این قطعات لیبل داخلی نیز نصب شود.»  علی بختیار، عضو کمیسیون قضائی و حقوقی مجلس نیز درباره عرضه قطعات چینی خودرو با مارک ایرانی، با بیان این که بسیاری از این قطعات چنین وضعیتی دارند تاکید می کند که این قطعات از گذرگاه های رسمی و از طریق گمرک وارد می شوند و آمار  ورود آن ها در دسترس است.  او تصریح کرد که در حال حاضر مسائلی همچون پرداخت مالیات، عوارض و بیمه کارگران تولید کنندگان را تحت فشار قرار می دهد و باید با کاهش این فشارها از بنگاه های تولیدی داخلی حمایت کرد.  بیشتر بخوانید: موقعیت متزلزل خودروسازان چینی در بازار ایران  افزایش بدهی خودروسازان  چندی پیش دبیر انجمن صنایع همگن قطعه سازی یکی از معضلات فعالان این بخش را کمبود منابع مالی عنوان کرد و هشدار داده بود که اگر خودروسازان بدهی های خود را پرداخت نکنند قطعه سازان با خطر ورشکستگی روبرو می شوند.  به گزارش خبرگزاری ایسنا آرش محبی نژاد تیرماه امسال گفته بود: «بدهی خودروسازان به قطعه سازان به ۵۵۰۰ میلیارد تومان رسیده که دو هزار میلیارد تومان آن مربوط به مطالبات معوق است.»  او خاطر نشان کرد که قطعه سازان با کمتر از ۵۰ درصد ظرفیت فعالیت می کنند و اگر تکلیف مطالبات معوق آنها از خودروسازان به سرعت روشن نشود با چالش های جدی روبرو می شوند.  محبی نژاد هفته گذشته (سوم بهمن) اعلام کرد که در پی افزایش ۴۰ تولید خودرو در سال جاری میزان بدهی خودروسازان به تولیدکنندکان قطعه به ۷ هزار میلیارد تومان رسیده است.  دولت چندی پیش تصمیم گرفت برای کمک به رونق اقتصادی و حمایت از تولید داخلی تا پایان امسال ۱۶ هزار میلیارد تومان تسهیلات در اختیار واحدهای تولیدی کوچک و متوسط قرار دهد.  دبیر انجمن صنایع همگن قطعه سازی می گوید این تسهیلات مشکل شماری از واحدهای کوچک و متوسط را بر طرف کرده اما بانک ها هنوز توان پاسخگویی به نیاز صنعت به خصوص صنعت خودروسازی و قطعه سازی را ندارند.به دنبال آتش‌‌سوزی پلاسکو، ضعف آشکار مسئولان در رویارویی با بحران روشن شد. کارشناسان می‌گویند مردم باید بدانند و بخواهند که شهرشان ایمن شود. اولین قدم‌ها را می‌توان از همین جا برداشت.در نهمین روز فرو ریختن ساختمان پلاسکو هنوز نه آمار دقیق قربانیان روشن است و نه علت اصلی آتش سوزی به شکل قطعی اعلام شده. تا این روز از بیرون آوردن جنازه های ۱۶ نفر از آتش نشانان و سه نفر از کسبه این ساختمان خبر داده شده است. درباره این که مسئولیت واقعی بر عهده کدام سازمان و کیست، هنوز دعواست.  بیشتر بخوانید: فاجعه پلاسکو و افزایش انتقاد از بنیاد مستضعفان و شهرداری  دوران آشفتگی  سال ها درباره مشکلات کلان شهرهای ایران، به ویژه تهران صحبت شده، برنامه و طرح داده شده، ولی وقتی پلاسکو آتش می گیرد، معلوم می شود که حتی حداقل ها هم رعایت نشده است.  ابوالحسن میرعمادی، عضو انجمن مفاخر معماری ایران، به دویچه وله می گوید: «وضع بسیار خراب است. شهرسازی ما بر اساس یک شهرسازی بساز بفروشی دوران آشفتگی انجام شده است. این دوران آشفتگی قبلا در شهرهای مهم اروپا مثل پاریس و لندن هم بوده، منتهی آن ها این دوره را پشت سر گذاشته اند، ولی در این جا تغییر نکرده و نیاز به یک بازنگری بسیار سریع وجود دارد.»  گیتی اعتماد، مدیرعامل موسسه تهران و کارشناس مطالعات کلان شهر، به دویچه وله می گوید: «اگر بخواهیم دنبال مقصر بگردیم، خیلی ها مقصرند؛ از مهندسین و شهرداری گرفته تا وزارت کار و مالک و هیات مدیره ساختمان. ولی مسئولیت اصلی را شهرداری و وزارت کار دارند.»  اما گذشته از این که تقصیر را چه کسی یا سازمانی بر عهده گیرد، برای ایمن سازی شهر تهران با چه اقداماتی باید شروع کرد؟  مدیرعامل موسسه تهران، مطالعات کلان شهر به عنوان راه حل یک کمیته مشترک از وزارت کار و شهرداری را پیشنهاد می کند که باید ساختمان های عمومی را آسیب شناسی کنند و بر وضعیت  آن ها نظارت کنند. او می پرسد، چرا نباید بخشی از درآمد ساختمان هایی مانند پلاسکو صرف بازسازی و بهسازی آن ها شود. چرا باید ساختمانی مانند پلاسکو با آن همه درآمد، مشکل برق یا گاز داشته باشد.»  او در عین حال به شهرداری تهران اشاره می کند که تجهیزات کافی برای اطفای حریق را ندارد و می گوید یکی از مهم ترین قدم ها برطرف کردن کمبود های آتش نشانی تهران است.  مقاوم سازی ساختمان ها، چه قدیمی، چه نوساز  ابوالحسن میرعمادی می گوید اولین قدمی که باید برداشت، مقاوم سازی ساختمان ها، به خصوص ساختمان هایی با اسکلت فلزی در برابر آتش است. هم ساختمان هایی که تاکنون ساخته شده اند، هم آن هایی که در حال ساخته شدن هستند.  آنچه او می گوید، نکته ای ناگفته یا غیرممکن نیست. این را در مقررات و الزامات سازمان آتش  نشانی و خدمات ایمنی تهران نیز می توان به صراحت خواند. این سازمان بر مقاوم سازی سازه های فولادی در برابر حریق تاکید کرده است. بر اساس این مقررات باید در کنار سیستم های کافی برای اعلام و اطفای حریق، ساختمان ها نیز به هنگام ساخت، اسکلت فلزی را در مقابل آتش مقاوم کنند، طوری که تا آن حد پایداری داشته باشد که فرصتی برای خروج افرادی که در محاصره آتش قرار دارند، وجود داشته باشد.  کارشناسان می گویند مهندسین طراح پروژه باید بر اساس نحوه کاربری، تعداد و مساحت طبقات، سیستم سازه ای را انتخاب کنند که این ایمنی را تامین کند. ولی چرا با وجود آگاهی به همه این ها، بازهم ضوابط زیر پا گذاشته می شوند؟  ابوالحسن میرعمادی می گوید: « برای جلوگیری از تکرار حادثه پلاسکو، باید ساختمان هایی با ساختی شبیه  آن در برابر حرارت مقاوم شوند و از این گذشته روی ساختمان هایی که در حال حاضر در حال ساخته شدن هستند نیز نظارت و کنترل بیشتری شود ولی این اقدامات باعث بالا رفتن هزینه ساختمان سازی می شود و صاحب کار معمولا از انجام این کار طفره می رود. »  نازک کاری، و نازک بینی  غیر از اسکلت، دیوارها و سقف ساختمان ها، به خصوص ساختمان های عمومی و استراتژیک، کارشناسان به اهمیت نازک کاری اشاره می کنند. ابوالحسن میرعمادی می گوید: «کلیه موادی که در ساختمان برای نازک کاری استفاده می  شود، نباید اشتعال زا باشند. یکی از بهترین مواد گچ است. استاندارد این ساختمان ها حتی در نحوه موبلمان آن ها نیز با ساختمانی یک طبقه و خصوصی تفاوت دارد؛ مثلا شما نمی توانید از پرده مخمل در آن ها استفاده کنید. دیوارها نمی تواند پوشش چوبی داشته باشند، یا پنجره ها نباید از چوب یا آلومنیوم باشند. هم اکنون در و پنجره اغلب ساختمان های مهم از آلومنیوم یا  ساخته شده است که نباید در ساختمان های استراتژیک به کار برده شوند. »  به گفته او این موارد از سوی خیلی از مهندسان، مشاوران و کارفرمایان جدی گرفته نمی  شود و باید فرهنگ پای بندی به این مقررات را در آن ها ایجاد کرد.  اما این فرهنگ سازی تنها شامل کسانی که دست اندرکار ساخت و ساز هستند محدود نمی شود و شامل حال مردمی که از ساختمان استفاده می کنند هم می شود. ابوالحسن میرعمادی مثالی می زند: «کسی که در ساختمان های آ اس پ در تهران زندگی می کند، باید بیش از کسی که در ویلای یک طبقه زندگی می کند، بر انتخاب وسایل آپارتمان خود دقت کند و آپارتمانش را با وسایلی تزیین کند که مقاومت معینی در مقابل حریق دارند.»  تهران، بالاترین نرخ رشد کیفیت زندگی؟  روزنامه همشهری در مردادماه امسال با استناد به گزارشی از اکونومیست نوشت که تهران در ۵ سال اخير بالاترين نرخ رشد كيفيت زندگی در شهرهای جهان را از آن خود كرده است: «پايتخت كشورمان در ۵ سال اخير بالاترين نرخ بهبود كيفيت زندگی را داشته است. بر مبنای گزارش مذكور، تهران در سال جاری حدود نيمی از حداكثر امتياز ممكن را گرفته است.»  معیارها برای ارزیابی كيفيت شهرهای جهان عبارتند از ثبات، بهداشت، فرهنگ، محيط زيست، آموزش و زيرساخت های شهری. گیتی اعتماد می گوید: «من در کوچه ای زندگی می کنم که ۸ متر بیشتر عرض آن نیست و طولش ۱۰۰ متر. شهرداری اجازه ساخت سه ساختمان ۹ طبقه را داده است. قرار است ۴ برج دیگر هم در این جا ساخته شود. خوب اگر همین جا یک ساختمان آتش بگیرد، چه اتفاقی خواهد افتاد؟  حالا درست است که می گویند چرا همه انتقادها به سمت شهرداری است؟ ولی شهرداری دارد این کار را در تهران می کند. حالا سروصدا، آلودگی هوا و خیلی مشکلات دیگر به جای خود، ولی تصورش بکنید که چه ترافیکی در یک کوچه ۸ متری به وجود می آید، اگر این برج ها ساخته شود. چرا باید چنین مجوزی داده شود؟»  به این سوال می شود اضافه کرد، در صورت آتش گرفتن یا خراب شدن یکی از این برج ها چه اتفاقی برای ساختمان های اطراف می افتد؟  گیتی اعتماد معقتد است که یکی از مهم ترین گام ها کم کردن از تردد در سطح شهر و افزایش وسایل نقلیه عمومی است که غیر از مناسب سازی راه ها و معابر برای ایمنی وسهولت تردد، به حل مشکل آلودگی هوا نیز کمک می کند.  تراکم فروشی: یک خطر سودآور   در این  چند روز بارها شنیده شد که شهرداری پول می گیرد و تراکم می فروشد. ابوالحسن میرعمادی می گوید:  «در تمام دنیا حساب می کنند که مثلا وقتی در یک مساحت صد متر در صد متر یک ساختمان بلند ساخته می شود، اگر برای این ساختمان مسئله  ای پیش بیاید، دسترسی ها از چهار طرف به آن هست تا هم ساکنان را تخلیه کند و کمک رسانی را آسان کند و هم از سرایت آتش به بقیه ساختمان ها جلوگیری کند؟ خیلی از شهرهای بزرگ دنیا در یک دوره از تاریخ به طور کامل سوخته اند، از جمله بخش بزرگی از شهر لندن در اواخر قرن هجدهم سوخت و از بین رفت. شهر ونکوور در کانادا یک بار سوخته است. این ها هزینه هایی بود که به تغییرات مهم در طراحی شهری منجر شد.»  یکی از این اصلاحات زون بندی شهرهاست. این کارشناس می گوید: «اگر قرار باشد به جای ساختما ن های ۵ طبقه، ساختمان های بلندتری بنا شود، نیاز به طراحی جدید شهری داریم. یعنی اگر بلندمرتبه سازی می کنیم، معنایش این است که باید تراکم دیگری را در ساختمان سازی رعایت کنیم که خطرناک ترین کار است.»   ابوالحسن میرعمادی به دادن جواز ساختمان به عمارت هایی اشاره می کند که ظرفیت ورود و خروج خودرو را ندارند و تاکید می کند که این روش به هیچ عنوان نباید ادامه پیدا کند.  به نظر این کارشناس اگر شهرداری با روش های تشویقی قوانین را تغییر دهد، کل بافت های فرسوده شهر توسط خود مردم به روش جدید ساخته خواهد شد.  او  به عنوان مثال به مسئله پارکینگ اشاره می کند: «خود پارکینگ ها مانع کمک رسانی است. در حال حاضر به تمام قطعاتی که در تهران وجود دارد، مثلا به یک قطعه ده در ۳۰ متری، جواز ساخت داده می شود. اگر بیایند اعلام کنند که مثلا ۴ قطعه زمینی که درکنار هم هستند، می توانند باهم ادغام شوند بدون پرداخت تراکم به شهرداری ساخته شوند، به شرط آن که این ۴ قطعه ده متر با قطعات بعدی فاصله بگذارند.»  در شهری مانند تهران که دائم دارند خراب می کنند، می توان بناهایی ایمن تر ساخت و فضاهای شهری ایمن تری ایجاد کرد. ولی قضیه عکس این است. گیتی اعتماد می گوید: «سال هاست که شهرداری های ما همه چیز را فدای درآمد می کنند. مسئله مهم آگاهی دادن به مردم است. صدا و سیمای ما متاسفانه این کار را نمی کنند. وقتی که مردم متقاضی امنیت بشوند، آن وقت شهرداری هم مجبور است پاسخگو باشد.»  گام هایی برای بهبود  شهرداری تهران در نوشته ای که سال ۱۳۹۳ با نام گام های بهبود مدیریت شهری منتشر کرد، به مواردی مانند مناسب سازی خیابان ها و معابر به منظور ایمن سازی و سهولت تردد بهبود شبکه های ارتباطی اشاره کرده بود. در بخشی از این نوشته که به شاخص های ایمنی و کنترل بحران پرداخته شده است می خوانیم که:  «مديريت بحران شامل توسـعه پايگاه های پشتیبانی مديريت بحران در کل نواحی تهران، تشکیل گروه های امدادرسان در سطح محلات و افزایش تعداد ایستگاه های آتش نشانی و سطح پوشش  آن ها در شهر تهران می باشد.»  ولی آتش سوزی در پلاسکو نشان داد که این گستردگی در سطح شهر تهران تنها افقی است و عمق امکانات آتش  نشانی ها از شلنگ هایی که به زحمت تا طبقه هفتم می رسند، بیشتر نیست. هلیکوپتری هم در کار نیست که از بالا به داد مأموران آتش نشانی برسد. حتی نردبان مناسبی نیست که بتوان با آن محاصره شدگان در آتش را خارج کرد.  این نوشته به یک ضعف اساسی نیز اشاره می کند: «ضعف امدادرسـانی در بافت های فرسـوده و کمبود مسیرهای تردد خودروهای امدادگر در مواقع بحران از مهم ترين ناتوانی های شهرداری در حوزه ايمنی و مديريت بحران به شمار می روند.»  نباید تسلیم شد  توصیه هردو کارشناسی که با دویچه وله گفت وگو کردند به مردم این است که به جای ناامید شدن، باید متقاضی شد.  گیتی اعتماد می گوید: «مادام که مردم ندانند، یا بدانند ولی اهمیت ندهند و نخواهند، چیزی تغییر نمی کند.»   ابوالحسن میرعمادی می گوید نباید تسلیم  آن چیزی شد که انجام شده است، زیرا روی هر اشتباهی که قبلا انجام شده، اشتباهی بزرگ تر بنا می شود. او می گوید: «ممکن است تغییراتی که دنبالش هستیم به عمر خود ما قد ندهد، ولی شهر ما برای ۵۰ سال دیگر، برای نسل های بعدی ایمن خواهد شد. یأس و نومیدی در شهرسازی اشتباه است.»با وقوع یک طوفان شدید گرد و غبار در خوزستان، آلودگی هوای اهواز به حدی رسید که دستگاه‌های موجود امکان اندازه‌گیری آن را ندارند. این وضعیت باعث لغو پرواز برخی هواپیماها شده است.افزایش گرد و غبار و آلودگی شدید هوای اغلب شهرهای خوزستان، به ویژه اهواز، شهر مرکز این استان، موضوع تازه ای نیست و بارها شهروندان را به تظاهرات و اعتراض به بی توجهی مسئولان کشانده است.  بنا به گزارش ها طوفان گرد و غباری که با سرعت ۶۰ کیلومتر در ساعت بخش هایی از خوزستان را درنوردید آلودگی هوای اهواز را به شکل کم سابقه ای افزایش داده است.  علی رضا آذریان، مسئول آزمایشگاه هوای اداره کل حفاظت محیط زیست خوزستان روز جمعه، ۸ بهمن اعلام کرد که غلظت آلودگی هوای اهواز از صبح امروز به اوج رسید و این وضعیت تا ساعت های نخست بعد از ظهر همچنان ادامه داشت.  خبرگزاری دولتی ایرنا از قول این کارشناس هواشناسی گزارش داد که میزان ذرات معلق در هوای اهواز به ۱۰ هزار میکروگرم بر مترمکعب رسیده است.  بیشتر بخوانید: نفس شهرهای خوزستان تنگ تر شده است  آلودگی، فراتر از توان سنجش دستگاه ها  حد استاندارد ذرات گرد و غبار در هوا ۱۵۰ میکرو گرم در مترمکعب است. با این حساب هوای اهواز بیش از ۶۶ برابر آلوده تر از حد مجاز است.  آبان ماه امسال زمانی که گرد و غبار هوای اهواز به حدود هزار میکرو گرم رسیده بود تمام مدرسه ها در تمام مقاطع تحصیلی و کلیه دانشگاه ها و مراکز آموزشی این شهر تعطیل شدند.    افزون بر این احتمال می رود میزان واقعی آلودگی از آنچه دستگاه ها نشان می دهند بیشتر باشد زیرا به گفته ی آذریان دستگاه های سنجش آلودگی هوا امکان اندازه گیری گرد و غبار بیش از ۱۰ هزار میکروگرم بر مترمکعب را ندارند.  اداره کل هواشناسی خوزستان می گوید شعاع دید در اهواز به کمتر از ۵۰ متر رسیده است. به گزارش روابط عمومی اداره کل فرودگاه های خوزستان تا ساعت ۳ بعدازظهر جمعه، دست کم پرواز ۹ هواپیما از فرودگاه اهواز لغو شده است.  آلودگی آب لوله کشی، محرومیت بسیاری از روستاها از دسترسی به آب آشامیدنی، و بارش باران های اسیدی از دیگر مشکلاتی است که در سال های گذشته عرصه را بر مردم خوزستان تنگ کرده و دولت تا کنون اقدام موثری برای حل این مشکلات نکرده است.نماینده اهواز: باران مان اسیدی، آب شرب مان شیمیایی است  بیشتر بخوانید:   کانون های گرد و غبار اطراف اهواز  آلودگی شدید هوا برگزاری مراسم نماز جمعه در شهر اهواز را نیز منتفی کرد. همچنین پلیس راهوار نیروی انتظامی خوزستان اعلام کرده که به علت افزایش گرد و غبار و کاهش شعاع دید، جاده اهواز ـ سربندر تا اطلاع ثانوی بسته است.  کوروش بهادری، مدیرکل اداره هواشناسی استان خوزستان گفته است: «گرد و خاک به سمت شهرهای دیگر از جمله آبادان، ماهشهر ، هندیجان، بستان و دشت آزادگان در حرکت است و شعاع دید در این شهرها را نیز کاهش می دهد.»  ظهر جمعه میزان گرد و غبار در شهرهای هندیجان هفت هزار و ۶۰۹ میکروگرم، سوسنگرد یک هزار و ۲۳۶ میکروگرم، ماهشهر ۷۰۹ میکروگرم و در خرمشهر ۷۸۹ میکروگرم بر مترمکعب ثبت شده است.  پیش از این برخی مسئولان ایرانی تلاش کرده اند گناه آلودگی شدید هوا در غرب و جنوب ایران را بر گردن کشورهای همسایه و معضلات زیست محیطی آنها بیندازند.  بهادری به خبرگزاری ایرنا گفته، وضعیت بحرانی اخیر از آنجا ناشی شده که طوفان شدید تمام کانون های داخلی اطراف اهواز را فعال کرده و هیچ کانون خارجی در بروز این پدیده دخالت ندارد.    مدیرکل هواشناسی خوزستان احتمال می دهد اگر طوفان کانون های گرد و غبار در عراق را هم فعال کند، شهرهای خوزستان روز شنبه وضعیتی مشابه امروز داشته باشند.سرانجام پسر اکبر هاشمی رفسنجانی عکس چهره‌ی پدرش پس از مرگ را منتشر کرد. مشاور رفسنجانی می‌گوید این عکس بی‌اساس بودن شایعه خفگی او را اثبات می‌کند.پس از مرگ ناگهانی رئیس مجمع تشخیص مصلحت نظام که پزشکی قانونی علت آن را ایست قلبی اعلام کرد شایعاتی درباره خفگی او در استخر و وجود آثار کبودی در چهره اش در شبکه های مجازی انتشار یافت.  برادر آیت الله اکبر هاشمی رفسنجانی یک هفته پس از مرگ او این شایعه را تکذیب کرده بود، اما گمانه زنی درباره این احتمال، به ویژه در رسانه های فارسی زبان خارج از کشور و فضای مجازی همچنان ادامه دارد.  محمد هاشمی ۲۶ دی ماه با بیان این که اولین فرد حاضر کنار جسد رفسنجانی بوده به خبرگزاری صدا و سیما گفت: «به رغم تلاش های تیم پزشکی برای احیا متاسفانه موفق نشدند و این نشان می داد که آقای هاشمی قبل از انتقال به بیمارستان رحلت کردند و هیچ آثاری از خفگی، کبودی و ... وجود نداشت.»  ادامه حمله و توهین به رفسنجانی  غلامعلی رجایی، مشاور هاشمی رفسنجانی روز گذشته (پنج شنبه، هفتم بهمن) در یادداشتی که در کانال تلگرام خود منتشر کرد نوشت: «آن شب تلخ در موقع غسل هاشمی بزرگ و مظلوم با تنی محدود ازجمله دو نوه امام، سید حسن آقا و آقا سید یاسر و دو فرزند ایشان مهدی و یاسر و چند نفر از بچه های جماران که متکفل غسل بودند حضور داشتم.»  او با تاکید بر این که کمتر چهره ای را به نورانیت و آرامش رفسنجانی در بستر مرگ دیده است افسوس می خورد که چرا از جنازه او عکس و فیلم نگرفته تا راه را بر این هرزه گویی ها بسته باشد.  رفسنجانی که به دلیل حمایت از معترضان نتایج اعلام شده انتخابات سال ۸۸ در سال های پایانی عمر به شدت مورد حمله اصول گرایان افراطی و اقتدارگرایان قرار می گرفت پس از مرگ نیز از این حمله ها در امان نماند.  یکی از کسانی که در هفته های گذشته بارها به رفسنجانی تاخته و او را با شمر مقایسه کرده سعید قاسمی، عضو بازنشسته سپاه پاسداران است. در این مدت هتاکی به رفسنجانی در برنامه های صدا و سیمای جمهوری اسلامی نیز تکرار شده است.  رجایی با اشاره به این مسئله در یادداشت خود نوشته است: «چند روز پس از ارتحال، که هنوز کفن هاشمی خشک نشده کسی را به سیما آوردند تا او را با زبیر مقایسه و لقب مفسد فی الارض به او بدهد و دیگری را بیاورند تا هاشمی را ساکت فتنه بنامد.»  بیشتر بخوانید: پدیده رفسنجانی؛ به حاشیه راندن مرد رهبرساز  دستکاری عکس جنازه رفسنجانی  چند ساعت پس از انتشار یادداشت رجایی، یاسر،  کوچکترین فرزند اکبر هاشمی رفسنجانی تصویر چهره کفن پوش پدرش را در فضای مجازی منتشر کرد.  مشاور رفسنجانی با اشاره به این عکس در یادداشت دیگری نوشت: «خدا را شکر که یادداشت امروز من در این زمینه با این تصویر مستند شد.»  در همین حال برخی رسانه های مجازی متعلق به اصول گرایان افراطی، از جمله کانال تلگرامی خبرچین نیوز عکس های جنازه رفسنجانی را به گونه ای بازنشر کرده اند که به گفته ی رجایی دستکاری شده هستند.  زیر یکی از تصویرها نوشته شده: «جنازه هاشمی؛ روی تصویر زوم کنید، به کبودی های اطراف چشم، بینی، گونه ها و صورت متورم دقت کنید!!! هر کس به انقلاب و ملت ایران ظلم کند عاقبت به خیر نخواهد شد، حتی اگر ایت الله باشد!»  بیشتر بخوانید: جنگ قدرت، خامنه ای ماند و رفسنجانی رفت  رجایی روز ۸ بهمن ماه با انتقاد از کسانی که آنها را جاعلان و دروغ سرایان می خواند و با اشاره به عکس منتشرشده در خبرچین نیوز نوشت: «با مقایسه دو عکس اصلی و دستکاری شده توسط جاعلان و سیه دلان بخوبی پیداست که درصورت آقای هاشمی هیچ نشانه ای از زخم، خون، یا کبودی وجود ندارد.»  روز جمعه به دعوت حزب اعتدال و توسعه مراسم بزرگداشتی برای هاشمی رفسنجانی در حسینیه جماران برگزار شد که فاطمه کروبی، همسر یکی از دو نامزد معترض انتخابات سال ۸۸ که در بازداشت خانگی به سر می برد، نیز در آن حضور داشت.بعد از درگذشت آیت‌الله هاشمی رفسنجانی بازار گمانه‌زنی پیرامون ریاست مجمع تشخیص مصلحت داغ شد. حال مشاور روحانی از آیت‌الله موحدی کرمانی به عنوان جانشین احتمالی رفسنجانی سخن گفته است.محمدعلی نجفی، مشاور روحانی و دبیر ستاد هماهنگی اقتصادی در مراسم بزرگداشت آیت الله هاشمی که روز جمعه ۸ بهمن ماه در حسینیه جماران برگزار شده بود اعلام کرد که آیت الله موحدی کرمانی احتمالا جایگزین هاشمی رفسنجانی در مجمع تشخیص مصلحت خواهد شد. این خبر از سوی خبرگزاری ایسنا منتشر شده است.  پیش از این هم خبرگزاری های دیگر از احتمال جایگزینی موحدی کرمانی در مجمع تشخیص مصلحت خبر داده بودند. اینکه خبر انتصاب موحدی کرمانی توسط مشاور اقتصادی روحانی منتشر شود، موضوعی است تامل برانگیز. به هر روی این خبر هنوز رسما تایید نشده است.  بیشتر بخوانید: ولایتی جانشین هاشمی رفسنجانی در دانشگاه آزاد شد  محمدعلی موحدی  کرمانی ۸۵ سال سن دارد و علاوه بر دبیرکلی جامعه روحانیت مبارز عضو مجلس خبرگان و مجمع تشخیص مصلحت نظام است. او پنج سال  پیش و به حکم خامنه ای به عنوان امام جمعه موقت تهران منصوب شد.مقامات آمریکایی و روسی تایید کردند که روسای جمهوری دو کشور یک مکالمه تلفنی خواهند داشت. گمانه‌زنی پیرامون محتوای این تماس تلفنی زیاد است. در این راستا سناتور مک کین از ترامپ خواست، تحریم‌ها علیه روسیه را لغو نکند.روز جمعه (۲۷ ژانویه  ۸ بهمن) تماس تلفنی رئیس جمهور جدید ایالات متحده با همتای روسی اش در روز شنبه (۲۸ ژانویه) به یکی از اخبار داغ روز تبدیل شد. خبرگزاری ها و رسانه های کشورهای گوناگون در باره محتوای این مکالمه به گمانه زنی پرداختند؛ از ایجاد منطقه امن در سوریه تا همکاری تنگاتنگ برای مقابله با تروریسم و همچنین بهبود روابط سیاسی و اقتصادی دو کشور.  مهم ترین خبر اما لغو تحریم های آمریکا علیه روسیه بود. این تحریم ها به دلیل تصرف جزیره کریمه توسط روسیه و دخالت این کشور در جنگ داخلی اوکراین تصویب شده اند.  در این راستا جان مک کین، سناتور آمریکایی و ابسته به حزب جمهوری خواه بیانیه ای صادر کرد. او از ترامپ خواسته است، تحریم ها علیه روسیه را لغو نکند.  مک کین تهدید کرده است که اگر ترامپ بخواهد به اقدامات شتابزده و غیرعقلانی دست بزند، او و دیگر سناتورها تحریم علیه روسیه را به قانونی مصوب، تبدیل خواهند کرد.  در پی تماس تلفنی دو سیاستمدار در ماه نوامبر ۲۰۱۶، گفته شد که «برقراری مناسبات پایدار میان دو کشور» مهم ترین موضوع مورد بحث ترامپ و پوتین بوده است.  بیشتر بخوانید: آمادگی ترامپ برای عملیات مشترک نظامی با روسیه در سوریه  ترامپ در جریان کارزار انتخاباتی اش از پوتین ستایش کرد و قول همکاری با روسیه در زمینه مبارزه با تروریسم داد. او بحث های مربوط به تاثیرگذاری روسیه در انتخابات آمریکا به سود خود را بی اساس خوانده است. مواضع مثبت ترامپ نسبت به پوتین و روسیه در حالی است که فراکسیون جمهوریخواهان در کنگره و شماری از اعضای دولت ترامپ با نزدیکی آمریکا و روسیه مخالفند.  بیشتر بخوانید:سنا درباره دخالت روسیه در انتخابات آمریکا تحقیق می کندبه گفته وزیر مستعفی امور خارجه آلمان، کشورهای غربی نیز در ایجاد بحران سوریه مقصر هستند. دور بعدی مذاکرات پیرامون این بحران آخر فوریه در ژنو برگزار می‌شود. هم‌زمان با پخش این خبر، حمله‌های هوایی در سوریه ادامه یافتند.فرانک والتر ا شتاین مایر در گفت وگویی با روزنامه آلمانی زوددویچه تسایتونگ که روز جمعه (۲۷ ژانویه  ۸ بهمن) منتشر شد، غرب را به دلیل از دست دادن فرصت های مناسب برای برقراری صلح و ثبات در سوریه به باد انتقاد گرفت. او می گوید که غرب هم در به وجودآمدن بحران سوریه مقصر است.  اشتاین مایر که در ابتدای ناآرامی های سوریه به دمشق رفته و با بشار اسد مذاکره کرده بود، می گوید: «من واقعا طرفدار بشار اسد نبودم اما اعتقاد داشتم که باید به این رئیس جمهور جوان راه های همکاری با غرب را نشان داد. اما این موضع با مخالفت شدید واشنگتن و پاریس روبرو شد.»  اشتاین مایر که روز ۲۷ ژانویه برای نامزدی پست ریاست جمهوری از وزارت امور خارجه کناره گرفت، در این گفت وگوی مطبوعاتی گفته است که آن زمان بعضی ها ترجیح می دادند، سوریه را به یک محور شیطانی تخیلی نسبت بدهند.  بیشتر بخوانید: سوریه در سال ۲۰۱۶؛ چرخش های بزرگی که صلح ساز نشدند  وزیر پیشین امور خارجه آلمان همچنین اظهار داشت که پیشنهادهای صلح کوفی عنان، نماینده وقت سازمان ملل متحد در امور سوریه، با مخالفت برخی کشورهای غربی روبرو شد، زیرا کسی گمان نمی کرد که حکومت بشار اسد دوام داشته باشد.  اشتاین مایر می گوید: «فقط کمی واقع بینی می توانست جلوی شکست دو کنفرانس نخستین صلح سوریه را بگیرد».  نشست ژنو و حمله های هوایی   روز جمعه وزیر امور خارجه روسیه اظهار داشت که دور بعدی مذاکرات صلح سوریه در ژنو در اواخر ماه فوریه برگزار می شود. این نشست قرار بود روز ۸ فوریه برگزار شود.  سخنگوی اشتفن دمیستورا، نماینده ویژه سازمان ملل در امور سوریه، درباره تعویق نشست ژنو اظهار بی اطلاعی کرد.  لاوروف پس از گفت وگو با بخشی از شورشیان مخالف رژیم سوریه در مسکو ابراز خشنودی کرد که سازمان ملل برای کمک به برگزاری نشست ژنو اعلام آمادگی کرده است.  وزیر امور خارجه روسیه از گروه های گوناگون اپوزیسیون سوریه برای تبادل نظر پیرامون دستاوردهای نشست آستانه دعوت کرده بود. به گزارش خبرگزاری فرانسه ریاض حجاب، هماهنگ کننده ی کمیته عالی مذاکرات اپوزیسیون سوریه، و نیز ائتلاف ملی سوریه که دفتر اصلی آن در ترکیه مستقر است در این نشست حضور نیافتند.  بیشتر بخوانید: چشم انداز تیره و تار برای گفت وگوهای آستانه  لاوروف از گروه های اپوزیسیون خواست، با طرفین مذاکره در نشست ژنو بر روی پیش نویس قانون اساسی سوریه بحث و گفت وگو کنند.  دولت روسیه در نشست آستانه طرحی برای قانون اساسی آینده سوریه پیشنهاد کرده بود که با مخالفت گروه های شورشی روبرو شد.    حمله هوایی ترکیه   روز جمعه (۲۷ ژانویه) خبرگزاری فرانسه به نقل از فعالان سیاسی سوریه گزارش داد که ارتش ترکیه به مواضع گروه تروریستی دولت اسلامی (داعش) در شمال سوریه حمله کرده است. در این حمله دست کم ۱۰ غیرنظامی جان باخته اند.  بیشتر بخوانید: آمادگی ترامپ برای عملیات مشترک نظامی با روسیه در سوریه  هدف اصلی این حمله ها که روز پنجشنبه انجام شده اند، شهر الباب و مناطق نزدیک آن بوده اند که تحت کنترل دولت اسلامی هستند.  ترکیه در جنگ داخلی سوریه از یک طرف برخی گروه های اسلا م گرا را حمایت می کند و از طرف دیگر با گروه های موسوم به جهادی، به ویژه دولت اسلامی و نیز گروه های کرد سوری در جنگ است.زیگمار گابریل، وزیر اقتصاد آلمان، به عنوان وزیر امور خارجه آلمان جانشین فرانک‌والتر اشتاین‌مایر شد. اشتاین‌مایر قرار است رئیس جمهوری آلمان شود. نخستین سفر گابریل به عنوان وزیر امور خارجه به فرانسه خواهد بود.روز جمعه (۲۷ ژانویه  ۸ بهمن) زیگمار گابریل با حکم یوآخیم گاوک، رئیس جمهور آلمان، وزیر امور خارجه این کشور شد. او تا این روز وزیر اقتصاد بود.  وزارت امور خارجه در اختیار فرانک والتر اشتاین مایر بود که هم زمان با گزینش گابریل، حکم کناره گیری خود از مقام وزارت را از رئیس جمهوری دریافت کرد.  وزارت اقتصاد به بریگیته تسیپریس سپرده می شود. خانم تسیپریس تاکنون مسئولیت امور پارلمانی وزارت اقتصاد را به عهده داشت.  این جابجایی به این دلیل صورت می گیرد که گاوک مایل نیست برای دور دوم نامزد پست ریاست جمهوری شود.   احزاب تشکیل دهنده ی ائتلاف دولتی (دموکرات مسیحی ، سوسیال دمکرات و سوسیال مسیحی) بر سر انتخاب اشتاین مایر به عنوان رئیس جمهوری توافق کرده اند.   مجمع فدرال آلمان () روز ۱۲ فوریه رئیس جمهوری کشور را انتخاب می کند.  بیشتر بخوانید:توافق دولت ائتلافی آلمان بر سر جانشین رئیس جمهور  نیمی از اعضای این مجمع را نمایندگان پارلمان (بوندس تاگ) تشکیل می دهند و نیمی دیگر از اعضای آن، نمایندگان پارلمان های ایالتی هستند. فراکسیون های احزاب در پارلمان های ایالتی می توانند در چارچوب سهمیه خود، به جای نمایندگان مجلس ایالتی، اشخاص دیگری را به مجمع فدرال بفرستند.  در سال های گذشته شماری از چهره های برجسته فرهنگی، اجتماعی، علمی و ورزشی آلمان برای انتخاب رئیس جمهوری به مجمع فدرال فرستاده شدند.    سفر گابریل به فرانسه  مارتین شفر، سخنگوی وزارت امور خارجه آلمان اعلام کرد که نخستین سفر خارجی زیگمار گابریل در پست وزیر امور خارجه، به فرانسه خواهد بود. قرار است او در پاریس با همتای فرانسوی خود، ژان مارک آیرو، ملاقات کند.   هنوز معلوم نیست که آیا گابریل برای ملاقات با اعضای دولت جدید ایالات متحده به واشنگتن خواهد رفت یا خیر.  بیشتر بخوانید: مشکلات تجاری ایران و آلمان با سفر گابریل هم حل نشد  شفر تاکید کرد که وزیر خارجه آلمان خواهان ملاقات با همتای آمریکایی خود است اما ابتدا باید سنای آمریکا رکس تیلرسون را به عنوان وزیر امور خارجه این کشور تایید کند.  پیش تر  روزنامه آلمانی زبان هندلزبلات گزارش داده بود که گابریل برای دیدار با وزیر امور خارجه آمریکا، روز چهارشنبه (یکم فوریه) به واشنگتن سفر می کند.سازمان ملل برای حمایت و پشتیبانی از پناهجویان افغان ساکن پاکستان یک سرویس اطلاع‌رسانی مدرن راه‌اندازی کرده است. پناهجویان افغان از این طریق می‌توانند مشکلات و مسائل خود را به اطلاع سازمان‌های بین‌المللی برسانند.وضعیت پناهجویان و آوارگان افغان در پاکستان بسیار وخیم گزارش شده است. خبرگزاری آلمان از اسلام آباد گزارش می دهد که سازمان ملل برای کمک به پناهجویان افغان و نظارت بهتر بر وضعیت آنان در پاکستان یک سرویس ارسال پیامک راه اندازی کرده است. جوانان پناهجوی افغان می توانند با استفاده از این امکان درباره وضعیت و مسائل مربوط به درمان، تحصیل، سرویس های بهداشتی و نارسایی ها دیگر اطلاع رسانی کنند. این خبر امروز با انتشار یک اطلاعیه مطبوعاتی رسما توسط سازمان ملل منتشر شد.  افزایش فشار بر پناهجویان  گزارشی که پیش از این توسط خبرگزاری آلمان منتشر شده بود از آن حکایت داشت که کمیساریای عالی حقوق بشر سازمان ملل و یونیسف (بازوی سازمان ملل در امور کودکان) به طور مشترک چنین سرویسی را راه اندازی کرده اند تا از برخوردهای ناشایست نیروهای انتظامی پاکستان با پناهجویان افغان مطلع شوند. گفته می شود که نیروهای انتظامی پاکستان با به کار گرفتن رفتارهای خشن برآنند تا پناهجویان افغان را وادار به ترک خاک پاکستان بکنند.  بیشتر بخوانید: کمک مالی آلمان به پناهجویان داوطلب بازگشت  یکی از افرادی که در سازمان ملل در همین رابطه فعالیت دارد به خبرگزاری آلمان گفته است که با این سرویس ارسال پیامک، پناهجویان جوان افغان این امکان را دارند  تا نارسایی ها و مسائل خود را به طور مستقیم با نهادهای بین المللی در  میان بگذارند. این موضوع از جمله خبررسانی در مورد  اخذ رشوه یا دستگیری خویشاوندان این پناهجویان را شامل می شود.  این در حالی است که بنا به اظهارات سخنگوی یونیسف هدف این سرویس ارسال پیامک، گزارش درباره رفتار ناشایست نیروهای انتظامی و مسئولان پاکستانی نیست و این سرویس برای چنین هدفی پیش بینی نشده است.  یک میلیون و ۳۰۰ هزار پناهجوی افغان در خاک پاکستان حضور دارند. یک چهارم از این عده را جوانانی تشکیل می دهند که بین ۱۸ تا ۲۴ سال سن دارند. سرویس ارسال پیامک سازمان ملل عملا این گروه را مورد توجه قرار داده است.  فشار نیروهای انتظامی پاکستان به پناهجویان افغان افزایش یافته است. در پی تنشی که در مناسبات دو کشور افغانستان و پاکستان روی داده، پاکستان پناهجویان افغان را تحت فشار قرار داده و بسیاری از آن ها را ناگزیر به ترک خاک این کشور کرده است.  بیشتر بخوانید: آلمان اولین گروه پناهجویان افغان را به افغانستان بازگرداند  بر اساس گزارش سازمان ملل، تنها ظرف سال گذشته میلادی صدهاهزار نفر از پناهجویان افغان خاک پاکستان را ترک کرده و به کشور خود بازگشته اند. قرار است در سال ۲۰۱۷ نیز نزدیک به یک میلیون پناهجوی افغان خاک دو  کشور ایران و پاکستان را ترک کنند و به زادگاه خود باز گردند.استعفای چهار مسئول ارشد آمریکا از وزارت امورخارجه این کشور، بزرگترین لطمه‌ای است که این وزارتخانه در چند دهه گذشته تجربه کرده است. رسانه‌های آمریکا از خروج دسته‌جمعی کارمندان بلندپایه و سیاستمداران ارشد گزارش می‌دهند.بر اساس اطلاعات روزنامه واشنگتن پست و شبکه خبری  چهار نفر از مقامات مسئول وزارت امورخارجه آمریکا رسما استعفا داده اند. گفته می شود که دولت ترامپ بر آن بوده تا به کار این افراد خاتمه دهد. جا به جایی در سطوح بالای وزارتخانه ها و موسسات اصلی آمریکا پس از تعویض رئیس جمهور این کشور، امر عجیب و نادری نیست. اما طبق اطلاعاتی که منتشر شده، ابعاد این جابه جایی ها پس از شروع کار دونالد ترامپ در قیاس با رهبران سابق این کشور، کاملا استثنایی و بی سابقه بوده است.  بیشتر بخوانید: مایک پومپئو با تأیید سنای آمریکا رئیس سازمان سیا شد  کارشناسان، استعفای این چهار مقام ارشد وزارت امورخارجه آمریکا را زیانی بزرگ برای این وزارتخانه ارزیابی کرده اند. این چهار نفر مسئول نظارت و مدیریت بر هزاران کارمند وزارت امورخارجه در سطح جهان بوده اند. از آن گذشته، این چهار نفر کسانی بوده اند که هم در دوران زمامداری دموکرات ها و هم در دوره جمهوری خواهان در وزارت امورخارجه فعالیت می کردند و از این رو عملا بر تمام پیچیدگی های کار و اصول مدیریتی احاطه کامل داشته اند. بدیهی است که جایگزین کردن چنین افرادی کار ساده ای نیست.  خروج دسته جمعی؟  واشنگتن پست گزارش داده است که گستره جابه جایی ها و کناره گیری ها ابعادی بس بزرگتر از آن چیزی دارد که معمولا پس از شروع کار یک رئیس جمهور جدید اتفاق می افتد. این روزنامه حتی از واژه خروج دسته جمعی برای توصیف موج کناره  گیری مسئولان ارشد استفاده می کند و می نویسد اینان کسانی هستند که حاضر نیستند تحت مدیریت دونالد ترامپ فعالیت کنند.  بر اساس گزارش واشنگتن پست گویا تمام مدیران اجرایی وزارت امورخارجه استعفا داده اند. این موج استعفا ها و جابه جایی ها برای وزیر پیشنهادی ترامپ، رکس تیلرسون دردسرساز خواهد شد.  بیشتر بخوانید: وقتی وزیران پیشنهادی برخلاف نظر ترامپ حرف می زنند  سخنگوی کنونی وزارت امورخارجه آمریکا، مارک تونر، موضوع استعفاها را تایید کرده است. تونر مدعی شده است که این جابه جایی ها عملا بر اساس تصمیم رئیس جمهور صورت گرفته اند و همه مسئولان و شاغلان می دانند که رئیس جمهور هر لحظه می تواند افراد دیگری را به جای آن ها تعیین کند.  گفته می شود که برخی از کسانی که از مقام خود کناره  گیری کرده اند، در جای دیگری مشغول به کار شده اند. برخی نیز بازنشسته شده اند. این در حالی است که شبکه خبری  به نقل از یکی از مسئولان وزارت امورخارجه آمریکا گفته این ادعا که این چهار مسئول ارشد وزارت امورخارجه از دست دونالد ترامپ فرار کرده اند، صحت ندارد. او به این شبکه خبری گفته است: «این افراد هم به وزیر وفادار هستند و هم به وزارتخانه و هم به رئیس جمهور. هدف این  افراد این نبوده که با عمل خود رئیس جمهور را خراب کنند بلکه این کاخ سفید است که مایل است همه چیز را از نو سازمان دهد.»  دوران دشوار گذار  وضعیت وزارت امور خارجه آمریکا در قیاس با دوره های شروع کار رهبران دیگر این کشور، در مجموع وضعیتی دشوار است. وزیرامورخارجه پیشین آمریکا، جان کری و سایر مسئولان ارشد این وزارتخانه آشکارا از عدم تمایل تیم ترامپ برای تماس و گفت وگو با آن ها انتقاد کرده اند.  وزیر امورخارجه جدید آمریکا، رکس تیلرسون برای شروع کار خود باید منتظر تایید صلاحیت خود از سوی سنا بماند. باید یادآور شد که تیلرسون سال ها رئیس کمپانی نفتی اکسون موبیل بوده و فاقد هرگونه تجربه کاری در امور دولتی است.رئيس‌جمهور آمریکا با امضای فرمانی ورود اتباع هفت کشور به خاک آمریکا را برای سه ماه به حال تعلیق در آورد. پذیرش پناهجویان نیز برای چهار ماه معلق شده است. پناهجویان سوری تا اطلاع ثانوی در آمریکا پذیرفته نخواهند شد.رئيس جمهور آمریکا شامگاه جمعه (۲۷ ژانویه ۸ بهمن) با امضای فرمانی اجرایی محدودیت های شدیدی اعمال کرد تا به گفته او مانع از ورود تروریست های اسلام گرای افراطی به این کشور شود.  اما فرمان ترامپ که در حال حاضر شامل همه پناهجویان و اتباع بسیاری از کشورهای مسلمان می شود چنان گسترده است که در درجه اول تعداد کثیری از مهاجران بی گناه را هدف قرار می دهد.  دونالد ترامپ گفت، هدف این است که از طریق ساز و کاری جدید و بنیادین اطمینان حاصل شود که هیچ کدام از دشمنان آمریکا وارد این کشور نمی شوند. او گفت، می خواهد به کسانی اجازه ورود بدهد که از آمریکا حمایت می کنند و عمیقا آن را دوست دارند.  به موجب این فرمان، تا ۹۰ روز ورود اتباع ایران و شش کشور مسلمان دیگر به خاک آمریکا متوقف می شود.  به موجب فرمان رئیس جمهور آمریکا، تا اطلاع ثانوی هیچ پناهجویی از سوریه پذیرفته نخواهد شد. به علاوه، پذیرش پناهجویان از سایر کشورها نیز برای ۱۲۰ روز معلق شده است.  بیشتر بخوانید: خودداری کریستو از برگزاری نمایشگاه در آمریکا  در این بازه زمانی دولت می خواهد روشن سازد که پذیرش مهاجر از کدام یک از کشورها کم ترین خطر را خواهد داشت.  طبق این فرمان، پناهجویان تنها زمانی اجازه مجدد ورود به کشور را پیدا می کنند که وزیر حفاظت از کشور و مدیر سرویس مخفی ملی گواهی دهند که روند تحقیقات مناسب بوده است.  در ساز و کار جدید اولویت صدور روادید برای اقلیت های مذهبی، به ویژه مسیحیان کشورهای مسلمان خواهد بود.  در عین حال شمار پناهجویان برای سال مالی ۲۰۱۷ به ۵۰هزار نفر محدود شده است. این تعداد کم تر از نیمی از شماری است که باراک اوباما پیشنهاد داده بود.  ترامپ سیاست پناهجویی اروپا را اشتباهی بسیار بزرگ می داند. او پذیرش میلیون ها پناهجو توسط  آلمان و سایر کشورهای اروپایی را فاجعه نامیده است.  مدافعان حقوق مدنی و کارشناسان ضد تروریسم اقدامات ترامپ را محکوم کرده  اند. آن ها می گویند، این غیر انسانی است که قربانیان جنگ و منازعات را با افراطیون یک جا قرار دهیم. ماتیو اولسن، مدیر سابق مرکز ضد تروریسم آمریکا گفته است: «تنها گذاشتن مهاجرانی که پناه می جویند کمکی به حفاظت از ایالات متحده نمی کند.»  او می گوید، این کار بیشتر آب به آسیاب گروه دولت اسلامی (داعش) خواهد ریخت که تبلیغ می کند ما نه با سازمان های تروریستی بلکه با همه مسلمین سر جنگ داریم.    آنتونی رومرو، مدیر اتحادیه آزادی های شهروندی آمریکا () معتقد است که دستور ترامپ تبعیض علیه مسلمانان است و قانون اساسی کشور که تبعیض مذهبی را منع کرده نقض می کند.  برخی از چهره های مطرح، از جمله شماری از برندگان جایزه نوبل و دانشگاهیان برجسته در آمریکا از این فرمان انتقاد کرده اند.  بیشتر بخوانید: واکنش کاربران ایرانی اینترنت به محدودیت ویزای آمریکا  ترانه علیدوستی، بازیگر فیلم فروشنده به کارگردانی اصغر فرهادی گفته است، در اعتراض به سیاست مهاجرتی دونالد ترامپ در مراسم اسکار شرکت نخواهد کرد. فیلم فروشنده یکی از پنج نامزد اصلی دریافت اسکار بهترین فیلم غیر انگلیسی زبان شده است.معاون وزیر نیرو می‌گوید طرح‌های فوری و کوتاه مدتی برای رفع مشکل تامین آب مناطق بحرانی تهیه شده و مسئله اساسی تامین منابع مالی اجرای این طرح‌هاست. این بحران در شورای عالی امنیت ملی نیز بررسی شده است.به گفته ی ستار محمودی، قائم مقام وزیر نیرو هفت شهر کرمان، زاهدان، بندرعباس، مشهد، یزد، اصفهان و بوشهر در صدر شهرهای در معرض بحران آب در سال آینده هستند.  او روز شنبه، نهم بهمن ماه به خبرگزاری دولتی ایرنا گفته که علاوه بر مرکز هفت استان یاد شده، شهرها و مناطق کوچک تری نیز در این فهرست قرار دارند.  اسحاق جهانگیری، معاون اول رئیس جمهور حدود ۴ هفته پیش، تامین آب شرب را از مهم ترین اولویت های دولت عنوان کرد و به وزارت نیرو و سازمان برنامه و بودجه ماموریت داد ظرف دو هفته، پیشنهادها و راهکارهای اجرایی برای حل مشکل تامین آب شرب در استان هایی که با بحران مواجه هستند را تدوین و ارائه کنند.  جهانگیری این سخنان را در نشست ۱۳ دی ماه شورای عالی آب مطرح کرد و در همان جلسه با اشاره به سفر چندی پیش خود به استان فارس این استان را نیز از مناطقی معرفی کرده بود که مشکل کمبود آب در آنها جدی است.  بیشتر بخوانید: طرح افزایش جمعیت در کنار کم آبی و گسترش حاشیه نشینی  پروژه های اضطراری  ستار محمودی در گفت وگو با خبرگزاری ایرنا از برگزاری نشست های مشترک وزارت نیرو و سازمان برنامه و بودجه، برای بررسی بحران کم آبی خبر داد و خاطر نشان کرد که مسئله اساسی تامین منابع مالی برای اجرای اقدام های اضطراری و فوری در این مناطق است.  او گفت: «برای رفع مشکل در شرایط فعلی فقط می توان به طرح ها و پروژه های یک ساله و کوتاه مدت دل بست؛ هرچند طرح های بزرگتر و میان مدت نیز در برخی از این نقاط قابل برنامه ریزی است.»  رحیم میدانی، معاون آب و آبفای وزارت نیرو به تازگی گفته است، برای حل مشکل تامین آب شرب استان های بحرانی پروژه های اضطراری و کوتاه مدت تعریف شده که اجرای آنها نیازمند ۵۰۰ میلیارد تومان اعتبار است.  او اجاره چاه از کشاورزان، خرید چاه، حفر چاه های جدید، ارتقای ظرفیت ایستگاه های پمپاژ آب را از راهکارهای کوتاه مدت مقابله با بحران عنوان کرد و افزود که در استان هایی مانند فارس باید از کشت محصولات آب بر نظیر برنج جلوگیری کرد.  بیشتر بخوانید: هشدار معاون سازمان محیط زیست درباره سومالی شدن ایران  برنامه های ناکارآمد  قائم مقام وزیر نیرو با اشاره به بررسی هایی انجام شده برای شناسایی کمبودها و امکانات استان های بحرانی به خبرگزاری ایرنا گفت: «همچنین محل تامین کسری آب این مناطق از طریق مدیریت مصرف، ایجاد سازه های جدید یا تامین منابع جدید حسب امکانات منطقه ای در دستور کار قرار گرفت و چارچوب کلی برای هر یک استخراج شد.»  با گذشته چهار هفته از اظهارات جهانگیری مسئولان هنوز راهکارهای مناسب را برای رفع مشکل استان های بحران زده ارائه نکرده اند و تدبیرهایی مانند اجرای خط دوم انتقال آب سد درودزن به شیراز یا حفر چاه های جدید که از سوی معاون آب وزیر نیرو مطرح شده به نظر چاره ساز نمی رسند.  محمد حاج رسولی ها، مدیرعامل شرکت مدیریت منابع آب ایران چندی پیش گفته بود: «در برخی شهرها همچون کرمان، یزد و بیرجند نیز با مشکلات تامین آب شرب از منابع آبی زیرزمینی مواجه هستیم.»  او همچنین تاکید کرده بود که شماری از سدها، از جمله در استان های فارس، خراسان رضوی، اصفهان و هرمزگان در شرایط بحرانی و زیر خط قرمز تامین آب شرب قرار دارند.  بیشتر بخوانید: آوارگان آب و نزاع های آبی، پیامدهای بحران کم آبی  خطر تنش و درگیری بر سر آب  دوره خشک سالی در اغلب استان های ایران از میانگین معمول در دهه های گذشته طولانی تر شده و از مرز ۱۵ سال گذشته است.  افزایش جمعیت، فرسایش خاک و از بین رفتن بخش بزرگی ار مراتع و جنگل ها در کنار مصرف بی رویه و استفاده بیش از حد از منابع آب تجدیدشونده از مهم ترین عواملی هستند که بحران کم آبی در ایران را فاجعه بار ساخته اند.  نگرانی از پیامدهای بحران کم آبی به شورای عالی امنیت ملی نیز کشیده شده، چنانکه دبیر این شورا علی شمخانی مدتی پیش به خبرگزاری ایسنا گفته بود: «رفع مشکلات موجود در ۴ محور آب شرب شهرهای پرجمعیت، آب شرب تهران، آب های مرزی و آب های زیرزمینی در دستور کار شورا امنیت ملی قرار گرفته است.»  مطابق بررسی های سازمان ملل متحد مناطقی که بیش از ۴۰ صد آب های تجدیدشونده آنها مصرف شود دچار تنش آبی هستند و اگر این میزان به ۶۰ درصد برسد وضعیت بحرانی تلقی می شود.  به گزارش خبرگزاری ایرنا، وزیر نیرو حمید چیت چیان پنجم مرداد ماه در نخستین همایش ملی اقتصاد آب، میزان مصرف آب های تجدیدشونده در ایران را ۸۶ درصد اعلام کرد.  این وضعیت که مدت هاست از مرز بحران گذشته، چنان که رحیم میدانی گفته می تواند به بروز مناقشه و منازعات و حتی جنگ بر سر آب و تعارضات اجتماعی منجر شود.با حکم رئیس‌جمهور ایران هیأتی متشکل از شخصیت‌های علمی و خبره مسئولیت تهیه گزارشی ویژه را بعد از بررسی حادثه ساختمان پلاسکوی تهران بر عهده گرفت. این گزارش باید ظرف دو ماه آماده و منتشر شود.حسن روحانی ، رئیس جمهور ایران هیأتی را با هدف پیشگیری از وقوع حوادث مشابه و تقویت توان کشور در مدیریت بحران مأمور بررسی سانحه آتش گرفتن و فروریختن ساختمان پلاسکوی تهران کرده است.  عملیات آواربرداری پلاسکو به پایان رسیده و تا کنون ۱۹جسد از زیر آوارها بیرون کشیده شده است که ۱۵ پیکر مربوط به آتش نشان ها و بقیه متعلق به شهروندان دیگر است. یک آتش نشان نیز در بیمارستان بر اثر شدت جراحات جان سپرد. سرپرست اورژانس تهران شمار کل مصدومان را ۲۳۵ تن نامیده و گفته است که دو آتش نشان نیز در بیمارستان بستری هستند.  بیشتر بخوانید: کارشناسان: چه کنیم تا پلاسکوهای بیشتری فرو نریزند؟  ساختمان ۱۷طبقه پلاسکو که در سال ۱۳۴۱ ساخته شده بود حوالی ساعت ۸ صبح پنج شنبه، ۳۰ دی ۱۳۹۵ (۱۹ ژانویه ۲۰۱۷) دچار حریق شد و پس از حدود سه ساعت عملیات اطفا حریق به یک باره فروریخت و تعدادی از آتش نشانان و شهروندان زیر آوار ماندند. آمارهای اولیه شمار مفقودان را ۲۵ نفر اعلام کرده بود.  رئیس جمهور ایران محمدتقی احمدی، رئیس دانشگاه تربیت مدرس را به ریاست هیأت ویژه ای منصوب کرده که قرار است حادثه ساختمان پلاسکو را بررسی کرده و یک گزارش ویژه ملی را طی دو ماه آماده کند.  روحانی در نامه ای که به این منظور نوشت تأکید کرد که باید همه تدابیر لازم برای پیشگیری از وقوع حوادث مشابه اتخاذ شود و توان کشور در مدیریت بحران تقویت گردد.  او نوشت، لازم می داند که هیأتی ویژه با عضویت شخصیت های علمی و خبره در تخصص های مختلف ذیربط تشکیل شود. روحانی تصریح کرد که باید علل و عوامل وقوع آتش سوزی و فرو ریختن ساختمان، نحوه مدیریت محیطی حادثه، کیفیت هماهنگی دستگاه های مسئول در مدیریت بحران، راه های پیشگیری از تکرار آن و اصلاحات ساختاری و مدیریتی لازم در گزارشی بررسی و نتایج جهت اطلاع مردم ارائه و منتشر شود.  رئيس جمهور ایران از کلیه دستگاه ها و مسئولان مربوطه خواست تا با این هيأت همکاری کرده و اطلاعات خود را در اختیار آن  بگذارند.  بعد از فروریختن نخستین ساختمان بلندمرتبه و نماد مدرنیته تهران بسیاری علل وقوع حادثه، نحوه مدیریت بحران و پوشش خبری آن را زیر سئوال بردند.  بیشتر بخوانید: بنیاد مستضعفان عذرخواهی به خاطر فاجعه پلاسکو را تکذیب کرد  قاضی محمد شهریاری، سرپرست دادسرای جنایی تهران خبر از رسیدگی به ابعاد حقوقی و کیفری این سانحه داده است. او گفته است که درباره حادثه پلاسکو یک پرونده قضایی تشکیل خواهد شد و مسئله کشته شدگان در قالب قتل شبه عمد بررسی می شود. به گفته او، موضوع قصورها و سرقت های احتمالی نیز در دستور رسیدگی قرار می گیرد.  در عین حال پرونده آسیب ها و ضرب و جرح مصدومین نیز بررسی خواهد شد.مدیرکل مدیریت بحران خوزستان از اختلال در پست‌ها و مقرهای برق در اهواز به دلیل نشست گرد و غبار خبر داد. قطعی برق آب را نیز قطع کرده و در پی آن مدارس و ادارات تعطیل اعلام شده است.بنا بر اطلاعیه استانداری خوزستان، در پی گرد و غبار شدید و قطعی آب و برق اداره های اهواز تعطیل شده اند. به گفته هاشم بالدی، مدیرکل مدیریت بحران خوزستان نشست گرد و خاک بر روی پست ها و مقرهای برق این پست ها را با مشکل مواجه کرد و به قطعی برق انجامید. علاوه بر آن، بنا بر اعلام شرکت آب و فاضلاب (آبفا)ی  اهواز، تصفیه  خانه های شماره یک، دو و مرکز شهر از مدار خارج شده اند و آب نیز قطع شده است.  هاشم بالدی، مدیرکل مدیریت بحران خوزستان همچنین از تعطیلی مدارس اهواز در روز شنبه (نهم بهمن) خبر داد.  او به خبرگزاری ایسنا گفت: «مدارس اهواز در تمام مقاطع در نوبت صبح تعطیل است.» به گفته او، مدارس در نوبت صبح نهم بهمن تعطیل شده و در جلسه ستاد بحران در مورد تعطیلی مدارس در نوبت بعد از ظهر این روز نیز تصمیم گیری خواهد شد.  بیشتر بخوانید: حذف بند مربوط به مقابله با ریزگردها از بودجه پیشنهادی سال آینده  محمد تقی زاده، مدیرکل آموزش و پرورش خوزستان در مورد تعطیلی مدارس اهواز به ایسنا گفت: «شدت پدیده گرد و خاک در دیگر مناطق و شهرهای استان به غلظت گرد و غبار اهواز نبوده است و تنها در اهواز به غلظت ۱۰ هزار میکروگرم بر مترمکعب رسید.»  او می گوید، پاکسازی کلاس ها در دیگر شهرهای درگیر پدیده گرد و غبار انجام شده و فعالیت مدارس این مناطق به روال عادی برقرار است.  علیرضا شکرخدایی، رئیس روابط عمومی شرکت توزیع نیروی برق اهواز وعده داده است که مشکل برق بسیاری از مناطق اهواز تا ظهر شنبه نهم بهمن حل و برق آن ها وصل می شود.  شکرخدایی با تأیید اختلال در تأمین برق گفت، بروز پدیده گرد و غبار و طوفانی که با سرعت بیش از ۶۰ کیلومتر در اهواز به وقوع پیوست و مه صحبگاهی موجب شد که تجهیزات توزیع برق مختل شود. مه صبحگاهی موجب چسبندگی خاک ها و اتصال کوتاه در شبکه برق شد و به منظور جلوگیری از اشکالات بر روی شبکه بیشتر ایستگاه های توزیع از مدار خارج شدند.سازمان‌های حقوق بشری، سیاستمداران و چهره‌های سرشناس بین‌المللی حکم اجرایی ترامپ برای ممانعت از ورود شهروندان برخی از کشورهای مسلمان‌نشین را محکوم کردند. یک سناتور آمریکایی گفت، مجمسه آزادی هم به گریه افتاده است.فرمان رئیس جمهور جدید آمریکا مبنی بر جلوگیری از ورود شهروندان هفت کشور و کاهش شمار پناهجویانی که قرار است ایالات متحده در سال مالی جاری (تا سپتامبر ۲۰۱۷) بپذیرد، موجی از انتقادها را برانگیخته است.  سازمان دیده بان حقوق بشر در بیانیه ای تاکید کرد، آمریکا در این دوران سخت که شمار پناهجویان در سراسر جهان افزایش یافته و آوارگان جنگی بیش از پیش به کمک نیاز دارند، از مسئولیت خود سر باز می زند.  بر اساس فرمان رئیس جمهور جدید آمریکا، در سه ماه آینده از ورود شهروندان ایران، سودان، سوریه، سومالی، عراق، لیبی و یمن به آمریکا جلوگیری می شود.  آژانس خبری کاتولیک به نقل از ناظران سیاسی نوشت: «وضعیت ناهنجار برخی از این کشورها در اصل به دلیل دخالت نظامی آمریکا بحرانی شده است.»  در حکم رئیس جمهوری همچنین قید شده است که تا اطلاع ثانوی هیچ پناهجویی از سوریه پذیرفته نخواهد شد و پذیرش پناهجویان از سایر کشورها نیز به مدت ۱۲۰ روز معلق می شود.  در این مدت وزرات امنیت داخلی و سازمان های امنیتی موظفند، اقدامات امنیتی برای ورود خارجیان به آمریکا را شدت بخشند.  ترامپ همچنین دستور داده است که شمار پناهجویان برای سال مالی ۲۰۱۷ به   ۵۰ هزار نفر برسد. دولت اوباما وعده داده بود که آمریکا در این سال (تا پایان سپتامبر) ۱۱۰ هزار پناهجو خواهد پذیرفت.  برخورد یگانه با پناهجویان   سازمان بین المللی مهاجرت و کمیساریای عالی پناهندگان که از زیرمجموعه های سازمان ملل متحد هستند نیز در بیانیه مشترکی به حکم ترامپ انتقاد کردند.  در این بیانیه ضمن تاکید بر اینکه برنامه ایالات متحده برای پذیرش پناهجویانی که از جنگ و سرکوب می گریزند یکی از بهترین برنامه های جهان است ابراز امیدواری شده است که این کشور سنت دیرینه خود در این زمینه را ادامه دهد.  بیشتر بخوانید: ورود اتباع ایران و شش کشور دیگر به آمریکا تعلیق شد  دو نهاد وابسته به سازمان ملل در بیانیه خود همچنین خواستار آن شده اند که برخورد با پناهجویان باید یکسان باشد، «بدون در نظرگرفتن دین، ملیت یا نژاد آنها».  بر اساس فرمان رئیس جمهور ایالات متحده، در زمینه پذیرش پناهجو و صدور روادید، اولویت با مسیحیان خواهد بود.    اشک مجسمه آزادی   مادلین آلبرایت، وزیر امور خارجه پیشین آمریکا نیز به فرمان ترامپ واکنش نشان داد. او در توئیتی نوشت: «من به عنوان یک کاتولیک زاده و بزرگ شدم اما بعدها دریافتم که خانواده ام یهودی بوده اند. با وجود این حاضرم به عنوان یک مسلمان ثبت نام کنم؛ برای همبستگی با آنان.»  آلبرایت در توئیت دیگری با هشتگ  (پناهجویان خوش آمدید) و عکسی از مجسمه آزادی نوشت: «آمریکا باید برای همه، با هر دین و پیشینه ای باز بماند.»  چاک شومر، سناتور ایالت نیویورک نیز با انتشار بیانیه ای به فرمان ترامپ انتقاد کرد. او می نویسد: «امشب اشک از گونه های مجسمه آزادی روان شده است».  به اعتقاد رهبر دمکرات اقلیت سنا، استقبال از مهاجران یک سنت باشکوه ایالات متحده بوده که از بدو تاسیس این کشور وجود داشته است.  بیشتر بخوانید: مخالفت ناتو با برنامه ترامپ برای احیای شکنجه  شومر تاکید کرده که پذیرش مهاجران و پناهجویان علاوه بر اینکه اقدامی بشردوستانه به شمار می رود، در توسعه اقتصادی و ایجاد فرصت های شغلی در آمریکا نیز نقش مهمی داشته است.  چاک شومر یکی از منتقدان توافقنامه هسته ای با ایران است. او گفته بود که در سنا به توافق با ایران رای منفی می دهد، زیرا به اعتقاد او جمهوری اسلامی از این اقدام  برای «دنبال کردن اهداف اهريمنی» خود بهره خواهد برد.  اعتراض ملاله یوسف زی  حکم اجرایی ترامپ با انتقاد شدید ملاله یوسف زی، برنده جایزه صلح نوبل نیز روبرو شد. این فعال حقوق بشری ۱۹ ساله در بیانیه ای که در صفحه فیس بوک بنیاد ملاله منتشر شد نوشته است: «قلبم شکست از اینکه آمریکا به تاریخ پرافتخار خود که در آن مقدم پناهجویان و مهاجران گرامی داشته می شد پشت کرده است».  بیشتر بخوانید: خودداری کریستو از برگزاری نمایشگاه در آمریکا  او یاد آوری کرده است که مهاجران در ایجاد آمریکای امروز نقش مهمی داشته اند.  یوسف زی از رئیس جمهوری ایالات متحده خواسته است، در این دوران ناامن از کمک به کودکان بی پناه و خانواده های نیازمند دریغ نورزد.چهل و پنجمین دوره‌ تظاهرات راه‌پیمایی برای زندگی در شهر واشنگتن آمریکا، امسال برای نخستین بار با پشتیبانی معاون رئیس‌جمهور این کشور و مشاور ارشد او برگزار شد. این گردهم‌آیی هر سال علیه قانون آزادی سقط جنین برپا می‌شود.بنا بر گزارش خبرگزاری ها، ۴۴ سال پس از تصویب قانون آزادی سقط جنین از سوی دیوان عالی ایالات متحده ی آمریکا و اجرای آن، روز شنبه (۲۸ ژانویه) تظاهرات گسترده ای با حمایت مقامات دولتی این کشور برگزار شد.  این گردهم آیی اعتراضی هر ساله با همکاری شبکه های سراسری کلیساهای آمریکا، نهادهای جوانان مسیحی و سازمان های محافظه کار برای لغو قانون آزادی سقط جنین برگزار می شود.  بیشتر بخوانید: تظاهرات گسترده بین المللی زنان علیه دونالد ترامپ  امسال مایک پنس، معاون دونالد ترامپ، رئیس جمهور آمریکا، و کلی آن کانوی، مشاور ارشد او نیز در آن سخنرانی کردند. مایک پنس در این رابطه گفت: «من اعتقاد راسخ دارم که جوامع را باید بر اساس چگونگی حمایت آن ها از کهن سالان، درماندگان و به دنیانیامدگان ارزیابی کرد.»  کمک قاضی محافظه کار   مایک پنس گفت که ترامپ در  نظر دارد، یک قاضی محافظه کار را در راس یکی از دادگاه های دیوان عالی این کشور منصوب کند تا راه برای لغو قانون آزادی سقط جنین در آمریکا هموار شود. رئیس جمهور و مجلس نمایندگان این کشور، خواهان قطع کمک های مالی دولتی به نهادها و سازمان هایی هستند که زنان مصمم به سقط جنین را مورد پشتیبانی قرار می دهند.  بیشتر بخوانید: تظاهرات در شهرهای آمریکا در اعتراض به پیروزی ترامپ  دونالد ترامپ در جریان کارزار انتخاباتی خود نظرات ضد و نقیضی در خصوص این قانون ابراز کرد، ولی سرانجام به گروه  موافق لغو آن پیوست.        بنا بر نظرسنجی نهاد پیو ـ سنتر، ۶۰ در صد شهروندان آمریکا با سقط جنین موافق و تنها ۴۰ درصد با آن مخالفند. مخالفان اغلب به حزب محافظه کار تعلق دارند. گفته می شود که دولت آمریکا در فاصله ی سال های ۲۰۱۰ و ۲۰۱۶، ۳۳۸ تبصره برای محدود کردن قانون آزادی سقط جنین به تصویب رسانده است.  کنشگران حقوق زنان و طرفداران قانون سقط جنین، لغو آن را بازگشت به دورانی می دانند که در آن سلامت، حقوق و تصمیم گیری مستقل زنان ارزشی نداشتند.در آستانه‌ی سفر آنگلا مرکل به ترکیه اعلام شد که شماری از نظامیان ترکِ مستقر در پایگاه‌های ناتو، درخواست‌ پناهندگی خود را به ادارات آلمانی تسلیم کرده‌اند. ترکیه این افراد را کودتاچیان متعلق به جنبش گولن می‌داند.بنا به گزارش روزنامه ی آلمانی اشپیگل و برنامه ی گزارش از ماینز شبکه  ی اول تلویزیون آلمان، نزدیک به ۴۰ افسر ارشد ترک که در پایگاه های ناتو مستقر هستند، از آلمان درخواست پناهندگی کرده اند. در این گزارش به نقل از اداره ی مرکزی مهاجرت و پناهجویی و وزارت کشور آلمان آمده است که پرونده ی متقاضیان نظامی ترک مانند سایر تقاضاها طبق قانون مورد بررسی قرار خواهد گرفت.  کارشناسان معتقدند که اعلام این خبر چند روز پیش از سفر آنگلا مرکل، صدراعظم آلمان به ترکیه، به تنش موجود در روابط میان دو کشور دامن خواهد زد. قرار است مرکل روز پنجشنبه (۲ فوریه) برای گفت وگو با رجب طیب اردوغان، رئیس جمهور ترکیه، به استانبول سفر کند.  بیشتر بخوانید: اردوغان: مرزها را برای ورود پناهجویان به اروپا باز می کنیم  هدف از این دیدار، بررسی وضعیت پناهجویان در چارچوب قرارداد اتحادیه ی اروپا با ترکیه در زمینه ی کنترل و حمایت از پناهجویان طبق موافقت نامه ی ماه نوامبر ۲۰۱۵ است. سفر مرکل یک روز پیش از برگزاری اجلاس سران اتحادیه ی اروپا در مالتا صورت می گیرد.  عدم استرداد متقاضیان  اشپیگل با اشاره به درخواست احتمالی ترکیه مبنی بر استرداد نظامیان پناهجو از قول اشتپان مایر، وزیر امور داخلی ایالت بایرن، می نویسد که افسران متقاضی به هیچ رو به ترکیه بازگردانده نخواهند شد. او در این رابطه گفته است: «بی شک ما نمی توانیم این کار را انجام دهیم. چون سربازان بلافاصله دستگیر و به زندان منتقل می شوند.»  نوربرت روتگن، رئیس کمیته ی حقوقی مجلس نیز می گوید: «رسیدگی به درخواست متقاضیان پناهندگی یک امر حقوقی است و مسائل سیاسی نباید در این میان نقشی بازی کنند و بازی هم نخواهند کرد.»  ترکیه در حال حاضر در رابطه با عدم استرداد ۸ نظامی ترک پناهنده به یونان، آتن را تهدید کرده که مناسبات سیاسی خود با این کشور را مورد تجدید نظر قرار خواهد داد. این ۸ نظامی دو سرهنگ، چهار افسر و دو گروهبان هستند که پس از کودتای نافرجام ماه ژوئیه ی ۲۰۱۶ با بالگرد خود به یونان پرواز و در آن جا تقاضای پناهندگی کرده اند.  بیشتر بخوانید: دادگاه عالی یونان نظامیان فراری ترکیه را بازنمی گرداند  دادگاه عالی یونان روز ۲۶ ژانویه ی سال جاری میلادی با درخواست دادستانی این کشور مبنی بر عدم استرداد نظامیان پناهجو موافقت کرد. در دادخواست دادستانی آمده بود که اگر متقاضیان به ترکیه برگردانده شوند، احتمالا مورد شکنجه  قرار خواهند گرفت. نظامیان پناهجو نیز در جلسات دادگاه گفته بودند که در زندان های ترکیه مجازات های ناعادلانه در انتظار آنان است.    وزیر امور خارجه ی ترکیه، مولود چاووش اوغلو، در این رابطه اعلام کرد که رای دادگاه عالی یونان را به رسمیت نمی شناسد. به نظر دولت ترکیه، نظامیان پناهجو در کودتای شکست خورده ی ماه ژوئیه دست داشته و باید محاکمه شوند.  مولود چاووش اوغلو هم چنین یونان را به نقض قرارداد میان آنکارا و آتن مبنی بر استرداد شهروندان خاطی این کشورها متهم کرد و گفت که با اجرای رای دادگاه عالی یونان، این قرارداد اعتبار خود را از دست می دهد.  گولن، مسئول کودتا  رجب طیب اردوغان، فتح الله گولن، رهبر مذهبی جنبشی به همین نام را طراح اصلی نقشه ی کودتا می داند. گولن که پیش تر از همراهان اردوغان بود، ساکن آمریکا است و بارها هرگونه دخالت و شرکت در کودتای یادشده را رد کرده است.  بیشتر بخوانید: نماینده ویژه سازمان ملل از شکنجه وسیع در ترکیه خبر داد  گفته می شود که در ماه نوامبر ۲۰۱۶  نیز شمار زیادی از افسران ترک مستقر در پایگاه اصلی ناتو، واقع در شهر رام اشتیان ایالت فالز آلمان، از این کشور در خواست پناهندگی کرده بودند.  ینس استولتن برگ، دبیرکل ناتو، بدون تایید یا تکذیب این خبر، گفته بود: «این یک مسئله ی داخلی است.» استولتن برگ هم چنین یادآور شده بود که در مورد درخواست های پناهندگی افسران ترک، نه مقر مرکزی ناتو، که کشورهایی که درخواست پناهندگی را دریافت کرده اند، تصمیم خواهند گرفت.بسیاری از شهرهای آلمان از میزان بالای ذرات معلق در هوا رنج می‌برند. اشتوتگارت در رابطه با ریزگردها از حدود دو هفته پیش در وضعیت هشدار قرار گرفته است. سرمای مداوم به تداوم آلودگی هوا کمک می‌کند.شهرهای مونیخ، نورنبرگ و اشتوتگارت در آلمان از آلودگی هوا رنج می برند. سرمای مداوم مانعِ از میان رفتن مواد سمی در فضا می شود. علاوه بر این، اداره محیط زیست آلمان ابراز نارضایتی می کند که بزحمت می توان میزان گاز سمی نیتروژن دی اکسید () را در هوا بر سر مرز استاندارد نگه داشت.  تازه قرار است در روزهای آینده وضعیت هوا به شکل قابل توجهی بهبود یابد. بارش باران که باعث از میان رفتن ریزگردها در هوا می شود، در جنوب آلمان پیش بینی شده است.  در حال حاضر تقریبا هر ساعت در رابطه با وضعیت ریزگردها در مونیخ هشدار داده می شود. در پس هشدارها برنامه ای کامپیوتری قرار گرفته که با ایستگاه هایی برای اندازه گیری آلودگی هوا مرتبط است. این ایستگاه ها در سطح شهر پخش شده اند. چنانچه مرز ۵۰ میکروگرم در هر متر مکعب که برای سراسر اتحادیه اروپا اعتبار دارد، شکسته شود، زنگ خطر به صدا درمی آید. این اتفاق چندین بار در روز، از ده روز پیش بدین سو رخ داده است. رکورد هفته ی گذشته با ۱۴۵ میکروگرم در متر مکعب متعلق به میدان کارل مونیخ (موسوم به اشتاخوس) بوده است.  آلودگی هوا تنها در مونیخ نگران کننده نیست. دستگاه های اندازه گیری آلودگی هوا در اشتوتگارت نیز در روز جمعه گذشته (۲۷ ژانویه) حدود ۱۵۸ میکروگرم در متر مکعب را نشان دادند. از دو هفته پیش در رابطه با ریزگردها در این شهر نیز وضعیت هشدار اعلام شده است.  اداره محیط زیست آلمان در شهر نورنبرگ نیز تنها در ماه ژانویه ۱۲ مورد گذشتن از مرز استاندارد را ثبت کرده است.  بر اساس قواعد وضع شده توسط اتحادیه اروپا، آلودگی هوا تنها می تواند حداکثر ۳۵ روز در سال از مرز استاندارد بگذرد. تاکنون برخی از شهرهای آلمان تنها در ماه ژانویه از یک سوم حق خود برای گذشتن از مرز استاندارد استفاده کرده اند.  نزدیک شدن به آلودگی هوای چین  مرکز امدادرسانی محیط زیست آلمان همین هفته هشدار داد که آلودگی هوا در برخی از شهرهای جنوبی آلمان در حال حاضر در حال نزدیک شدن به سطح آلودگی هوا در شهرهای چین است.  بخش بزرگی از ریزگردها، ناشی از تردد خودروها و وسایل نقلیه در سطح شهرهاست. موتورهایی که از سوخت گازوئیل استفاده می کنند، از جمله تولیدکنندگان گاز سمی نیتروژن دی اکسید هستند. کارخانه های صنعتی و بخاری های هیزمی هم از دیگر منابع ریزگردها هستند.  این مواد آلوده کننده با هم آمیزه ای پیچیده از مواد سمی مختلف همچون دوده و هیدروکربن ایجاد می کنند که زیر عنوان عمومی ریزگرد شناخته می شوند؛ ذراتی به قطر کمتر از ۱۰ میکرومتر که به مجاری تنفسی و حتی ریه نفوذ می کنند، در کوتاه مدت باعث تحریک مجاری تنفسی می شوند و در درازمدت می توانند به بیماری های قلبی و اختلال در گردش خون بینجامند.دولت بار دیگر ساماندهی صرافان را در دستور کار قرار داده و تلاش می‌کند این کار را تا پایان سال جاری به انجام برساند. مقام‌های بانک مرکزی می‌گویند با اجرای این طرح حتما صرافی‌ها محدودتر می‌شوند.اسحاق جهانگیری، معاون اول رئیس جمهور ماه گذشته دستورالعملی برای سازماندهی بازار ارز ابلاغ کرد که در صورت اجرایی شدن دامنه فعالیت صرافان را تا حد زیادی محدود خواهد کرد.  بانک مرکزی حدود دو سال و نیم پیش دستورالعمل مشابهی زیر عنوان تاسیس و فعالیت نظارت بر صرافی ها صادر کرده بود که شماری از صرافان علیه آن به دیوان عدالت اداری شکایت کردند.  در این دستورالعمل پیش بینی شده بود که میزان سرمایه صرافی ها به نسبت نوع فعالیت آنها به ۵ تا ۲۰ میلیارد تومان افزایش یابد. با رأی دیوان عدالت اداری این حکم شامل صرافی هایی که مجوز آنها پیش از مرداد ۹۳ صادر شده نمی شود.  خبرگزاری ایسنا، شنبه نهم بهمن ماه در گزارشی تاکید کرد که با توجه به سابقه تلاش های دولت و با برنامه های جدیدی که در دستور کار قرار گرفته باید صرافی ها آماده اتفاق تازه باشند.  بیشتر بخوانید: بانک مرکزی بر خرید و فروش کلان ارز نظارت می کند  صرافان در دوران پسابرجام  اکبر کمیجانی، قائم مقام بانک مرکزی در توضیح اظهارات جدید جهانگیری گفت: «قرار است دستورالعمل فعالیت صرافی ها متناسب با شرایط پسابرجام بررسی شود، اما مشخص آن است که به طور حتم فعالیت ارزی این صنف محدودتر از قبل خواهد شد.»  او می گوید مطابق سیاست های جدید صرافی ها باید به کارهای خرد ارزی مانند تامین ارز مسافرتی و یا ارائه ی حواله هایی با رقم کم بپردازند و کارهای کلان ارزی باید به بانک ها سپرده شود.  در دوران تشدید تحریم ها که بانک ها با محدودیت های زیادی به ویژه در مراودات بین المللی و معاملات ارزی روبرو بودند صرافی ها میدان دار نقل و انتقال ارز شدند.  افتادن کار نقل و انتقال ارز به صرافان که نظارت دقیقی بر فعالیت هایشان ممکن نیست راه سوء استفاده و فساد را هموارتر کرد و تخلف های کلان مانند پول شویی را گسترش داد.  بیشتر بخوانید: ابلاغیه بانک مرکزی: تعیین نرخ ارز توسط کانون صرافان  افزایش نظارت و مقابله با پول شویی  به گزارش ایسنا، جهانگیری چندی پیش درباره تخلف ها در بازار ارز گفته بود، برخی افراد با مراجعه به صرافی ها مبالغ بسیار بالایی ارز خرید می کنند که معلوم نیست که با این همه اسکناس ارزی قرار است چه کاری انجام شود و یا حتی ریال آن را از کجا آوردند.  در دستورالعملی که معاون اول رئیس جمهور ۱۲ دی ماه امسال ابلاغ کرد آمده است: «بانک مرکزی جمهوری اسلامی ایران مکلف است ترتیبی اتخاذ نماید حداکثر تا ۱۳۹۵۱۲۲۵ ارز حاصل از صادرات محصولات عمده صادراتی توسط بانک ها خریداری شود و صرافی ها به وظایف متعارف خود برگردند.»  بانک مرکزی همچنین موظف شده با همکاری واحد اطلاعات مالی، ضوابط نقل و انتقال فیزیکی ارز و وجوه عمده را براساس ضوابط ناظر بر مبارزه با پول شویی ظرف یک ماه ارايه کند.  بیشتر بخوانید: وعده جدید بانک مرکزی برای تک نرخی شدن ارز  نظارت وزارت اطلاعات بر بازار ارز  دولت برای ساماندهی فعالیت صرافان و نظارت بر خرید و فروش ارز وظایفی را نیز بر عهده دستگاه های امنیتی و وزارت اطلاعات گذاشته است.  ماده هشتم دستورالعمل یاد شده مقرر کرده: «وزارت اطلاعات مکلف است نسبت به پایش و بررسی وضعیت بازار ارز، گزارش های مربوط را به صورت هفتگی به بانک مرکزی جمهوری اسلامی ایران ارایه نماید.»  ظاهرا دولت در دوران پسابرجام نیازی به فعالیت صرافان به شکل سابق احساس نمی کند و تلاش دارد برخلاف دو سال و نیم گذشته ساماندهی بازار ارز را با جدیدت بیشتری دنبال کند.  بر همین اساس قرار است کارگروهی متشکل از معاون اجرایی رئیس جمهور، رئیس کل بانک مرکزی، وزیران صنعت، اقتصاد، اطلاعات، کشور و دادگستری، رئیس سازمان برنامه و بودجه و رئیس ستاد مرکزی مبارزه با قاچاق کالا و ارز، اجرای ابلاغیه معاون اول رئیس جمهور را پیگیری کنند و گزارش هفتگی اقدامات خود را در اختیار او قرار دهند.  به این ترتیب به نظر می رسد دولت بر خلاف دستورالعمل های قبلی این بار برنامه جدی تری برای محدود کردن صرافان و انتقال معاملات کلان ارزی به بانک ها در دستور کار دارد که موفقیت یا شکست آن تا پایان سال آشکار خواهد شد.اصغر فرهادی، کارگردان برجسته سینمای ایران، اعلام کرد در مراسم اسکار شرکت نمی‌کند. فرهادی دلیل شرکت نکردن در مراسم اسکار را شرایط غیرمنصفانه‌ای دانست که برای ورود مهاجران و مسافران چند کشور به ایالات متحده برقرار شده است.اصغر فرهادی برنده نخستین اسکار تاریخ سینمای ایران، روز یکشنبه (۱۰ بهمن  ۲۹ ژانویه) اعلام کرد در مراسم اسکار امسال در کنار دیگر اهالی سینما شرکت نمی کند. او در بیانیه ای در این باره به بیان دلایل عدم حضور خود در این مراسم پرداخت.  فرهادی در این بیانیه انزجار خود را از شرایط تحمیل  شده ناعادلانه ای که برای ورود قانونی بعضی از ایرانیان و همچنین مردم شش کشور دیگر به ایالات متحده در حال اعمال است ابراز کرده است.  فیلم فروشنده به کارگردانی اصغر فرهادی تازه ترین ساخته ی سینمایی اوست که به عنوان یکی از پنج نامزد نهایی بخش فیلم های غیرانگلیسی زبان جایزه اسکار برگزیده شده است. اصغر فرهادی در سال ۹۰ با فیلم جدایی نادر از سیمین نخستین اسکار تاریخ سینمای ایران را به دست آورد. فیلم های گذشته و درباره الی فرهادی نیز پیشتر به عنوان نماینده ایران به اسکار معرفی شده بودند.  اصغر فرهادی در این بیانیه با مقایسه تندروها به این نتیجه می رسد که آنها در همه جای دنیا، بسیار شبیه به هم، به جهان می نگرند. او بر این نظر است که تندروها هیچ چاره ای ندارند جز تقسیم جهان به دوبخش ما و دیگران که در آن دیگران تصویری هولناک دارند.  اصغر فرهادی در ادامه تندروهای ایران و آمریکا را شبیه هم می داند و می گوید: «سال هاست در دو سوی اقیانوس عده ای تندرو تلاش شان بر آن است تا از مردم کشور مقابل تصویری غیرواقعی و هولناک بسازند ... و از اختلافات، دشمنی ها و از دشمنی ها، ترس ایجاد کنند.»  فرهادی به این نکته تاکید می کند که شباهت بین انسان ها بسیار گسترده تر از تفاوت  میان آنهاست و می گوید: «من باور دارم ریشه بسیاری از خشونت های امروز جهان در میان ملت ها را باید در تحقیرهای دوسویه دیروزشان جستجو کرد و تحقیرهای امروز ملت های دیگر به یقین بذری ست برای خشونت های فردا».  دونالد ترامپ، رئیس جمهوری آمریکا، روز جمعه دستوری را امضاء کرد که بر اساس آن سفر اتباع ۷ کشور اسلامی از جمله ایران به مدت ۹۰ روز به آمریکا به حالت تعلیق درآمده است و ورود پناهندگان نیز به این کشور حداقل برای مدت ۱۲۰ روز متوقف خواهد شد.  ترانه علیدوستی هم نمی رود  پیش از فرهادی ترانه علیدوستی بازیگر ایرانی فیلم فروشنده نیز روز پنجشنبه (۲۶ ژانویه ۷ بهمن) در توییتر خود نوشت به خاطر طرح تعلیق ویزا برای ایرانیان که در دولت ترامپ در حال اجرایی شدن است در مراسم اسکار شرکت نمی کند.  ترانه علیدوستی بازیگر فیلم فروشنده به کارگردانی اصغر فرهادی، که یکی از ۵ نامزد نهایی بخش فیلم های غیرانگلیسی زبان جایزه اسکار است، در ادامه طرح تعلیق صدور ویزا برای ایرانیان از سوی دولت ترامپ را نژادپرستانه خواند.    فیلم فروشنده با بازی شهاب حسینی و ترانه علیدوستی بحران زندگی مشترک زوجی جوان به نام رعنا و عماد را پس از رخداد ناگواری برای زن داستان، به تصویر می کشد. این فیلم در جشنواره کن ۲۰۱۶ نیز موفق به دریافت جایزه  بهترین فیلم نامه و بهترین بازیگر مرد شد.  اعتراض ایران  بهرام قاسمی، سخنگوی وزارت امور خارجه ایران روز یکشنبه (۱۰ بهمن  ۲۹ ژانویه) اعلام کرد که سفیر سوئیس در ایران به عنوان حافظ منافع دولت ایالات متحده آمریکا به وزارت خارجه ایران احضار و یادداشت اعتراضی جمهوری اسلامی در باره اعمال محدودیت علیه شهروندان ایرانی برای سفر به آمریکا به وی تحویل داده شده است.  در این یادداشت اعتراضی صدور فرمان اجرایی رئیس جمهوری آمریکا به منظور اعمال محدودیت برای سفر شهروندان ایرانی به آمریکا غیر قابل قبول و مغایر با کنوانسیون های حقوق بشری خوانده شده است.    محدودیت های دانشجویان ایرانی در آمریکا  محمد فرهادی وزیر علوم، تحقیقات و فناوری ایران درباره محدودیت هایی که برای دانشجویان ایرانی در دانشگاه های آمریکا ایجاد شده گفت: «در حال اندیشیدن تدابیری هستیم تا آنهایی که در آن دانشگاه ها تحصیل می کنند، بتوانند به تحصیل خود ادامه دهند.»  به گزارش خبرگزاری مهر فرهادی در باره جلوگیری از ورود دانشجویان دوره دکترا به آمریکا و تدابیر وزارت علوم گفت این دانشجویان می توانند بخشی از دوره خود را به عنوان فرصت مطالعاتی در یکی از دانشگاه های کشورهای پیشرفته دنیا طی کنند.جمشید جعفرپور، نایب رئیس کمیسیون فرهنگی مجلس می‌گوید برای حضور در مناسک حج امسال نباید به هر قیمتی با عربستان مذاکره کرد. او تاکید کرد عربستان باید در خصوص فاجعه منا و کشتار زائران در حج پاسخگو باشد.روز یکشنبه ۱۰ بهمن جمشید جعفرپور، نایب رئیس کمیسیون فرهنگی مجلس در مصاحبه با خبرگزاری مهر گفت: «نباید به هرقیمتی و تحت هرشرایطی مذاکرات برای حضورایرانیان در حج امسال انجام شود. عربستان باید در خصوص فاجعه منا و کشتار چندین هزار زائر در حج، هتک حرمت ۲ زائر ایرانی و حادثه جرثقیل پاسخگو باشد.»  به گفته جمشیدپور هیات مذاکره کننده ایرانی نباید از تبرئه عاملان سقوط جرثقیل در دادگاهی در عربستان بگذرد و بدون حل کردن این مسائل مهم وارد مذاکره درباره حضور ایرانیان در مراسم حج شود.  بیشتر بخوانید: «ایران امسال برنامه ای برای اعزام حجاج ندارد»  این نماینده مجلس در ادامه صحبت های خود به شروط دیگر ایران هم اشاره  و تصریح کرد: «دولت عربستان باید تضمین بدهد که این حوادث تکرار نخواهد شد و آزادی عمل های نسبی حجاج ایرانی برای برگزاری مراسم برائت از مشرکان و دعای کمیل سلب نمی شود.»  انتقاد این نماینده مجلس زمانی صورت می گیرد که یک هیات ۵ نفره ایرانی با مقامات عربستانی در خصوص حضور ایرانیان در مناسک حج مذاکره می کند.  نماینده ولی فقیه: حج را با مراسم سیاسی گره نمی زنیم  عربستان بارها ایران را در سیاسی کردن مراسم حج متهم کرده و مناسبات دو کشور به شدت تیره است. حمله به سفارت و کنسولگری عربستان در ایران و به آتش کشیدن این اماکن، به قطع روابط دو کشور انجامید. قطع رابطه ایران و عربستان همچنین باعث اختلال در اعزام زائران ایرانی به مکه برای مراسم حج شد. این اختلال اما به عنوان جلوه ای از تنش های ایران و عربستان ارزیابی می شود که هر یک دیگری را به ناامن کردن منطقه و دخالت در امور داخلی دیگر کشورها متهم می کند.  بیشتر بخوانید: ایران مایل به مهار تلاش ها برای سرنگونی حکومت عربستان است  بهرام قاسمی سخنگوی وزارت خارجه  پیش تر اعلام کرد که دعوتنامه های عربستان مربوط به اعزام حجاج برای ۸۰ کشور ارسال شده و ایران از این باب مستثنی است. قاسمی گفت: «پیش بینی من این است که  تا آخر سال برنامه ای برای اعزام حجاج به عربستان نداریم، و این دعوت نامه هم وجود خارجی ندارد و چنین چیزی به دست طرف ایرانی نرسیده است.»  حجت الاسلام سید علی قاضی عسگر، نماینده ولی فقیه ولی گفت دعوتنامه عربستان به دلیل اینکه ایران سفارت ندارد دیر رسیده است. نماینده ولی فقیه در سازمان حج و زیارت اضافه می کند ایران مراسم حج را به روابط سیاسی گره نمی زند. اما او صریحا گفت که رفتن ایرانیان به حج باید از طرف آیت الله علی خامنه ای اعلام شود.  بیشتر بخوانید: عربستان در پی همکاری با ترامپ برای جلوگیری از نفوذ ایران است  سرپرست حجاج ایرانی گفته است هنوز مسائلی که مربوط به امنیت زائران حج وجود داشته مشخص نشده است و اطلاع رسانی برای آمادگی اعزام به حج بعد از ۲۲ بهمن اعلام خواهد شد.در نتیجه سقوط بهمن در قره‌دان واقع در نزدیکی روستای بیوران سردشت ۱۶ کولبر زیر برف ماندند. ۴ تن از این کولبران جان سپردند و شماری نیز به بیمارستان انتقال یافتند. کولبری یکی از خطرناکترین شغل‌ها به شمار می‌آید.به گفته ی فایق عبدالله زاده، رئیس هلال احمر و سخنگوی شورای هماهنگی مدیریت بحران شهرستان سردشت، عوامل امدادی با اطلاع یافتن از حادثه سقوط بهمن بلافاصله به محل اعزام شده اند.  به گزارش خبرگزاری ایرنا در روز یکشنبه ۱۰ بهمن، به نقل از این مقام محلی، چهار کولبر از میان ۱۶ کولبر (افرادی که اجناس را روی پشت خود حمل می کنند) که زیر برف گرفتار شده بودند، جان خود را از دست دادند. سه نفر سالم از زیر بهمن نجات یافته و شش نفر نیز به بیمارستان امام خمینی سردشت انتقال یافتند.  بیشتر بخوانید: «کشته شدن کولبران کرد به دلیل خشونت نیروی انتظامی ایران»  حادثه سقوط بهمن در ساعت ۸ و ۴۰ دقیقه شب (شنبه) در نزدیکی روستای بیوران علیا در سردشت اتفاق افتاده است. این روستا حدود ۶۰۰ نفر جمعیت دارد و در ۱۰ کیلومتری سردشت واقع شده است. سردشت یکی از شهرهای جنوبی استان آذربایجان غربی است. این استان با عراق هم مرز است.  منابع خبری کرد از جمله سایت محلی کردپرس نیز درباره جزئیات بیشتر این حادثه گزارش دادند. کرد پرس روز یکشنبه ۱۰ بهمن از قول سامان کتابچیان رئیس بیمارستان امام خمینی سردشت هویت چهار کولبری که در حادثه سقوط بهمن در این شهرستان فوت کردند را اعلام کرد. کشته شدگان علی محمد نژاد، ۱۸ساله، شیرزاد عبدالهی ۲۷ ساله اهل سردشت، هیوا ابراهیمی نیا ۲۲ ساله اهل بانه و محمد حمزه زاده ۲۱ ساله اهل مهاباد هستند.  افراد قربانی ریزش بهمن از شهرهای مختلف کردنشین ایران هستند که برای انتقال کالاها در مناطق مرزی ایران و عراق مشغول به کار بودند.  کولبران این بار به دلیل بلای طبیعی کشته شدند  کولبران کرد به افرادی اطلاق می شود که در مناطق مرزی از روی ناچاری و با دریافت دستمزد ناچیز اقدام به حمل کالای خارجی از نقاط غیررسمی گمرکی می کنند. کولبری یکی از خطرناک ترین شغل ها به حساب می آید زیرا از نظر دولت ایران انتقال کالاها توسط کولبران قاچاق محسوب می شود و تا کنون صدها کولبر توسط مرزبانان و نیروهای انتظامی ایران کشته شدند.  بیشتر بخوانید: تعدادی از کاسبکاران کرد ایران پس از بازداشت کشته شده اند  سازمان های حقوق بشری بارها به دولت ایران به دلیل تیراندازی به سوی کولبران و کشتن آنها اعتراض کرده اند. کشته شدن کولبران این بار نه به دلیل تیراندازی نیروهای مرزبانی ایران، بلکه به دلیل سقوط بهمن و در نتیجه بروز بلای طبیعی بوده است. سایت های محلی انتقاد کردند که دولت برای اشتغال زایی کولبران که اکثرا از میان جوانان کرد هستند کاری نمی کندجمهوری اسلامی در واکنش به فرمان ترامپ برای محدودیت از جمله سفر شهروندان ایرانی به آمریکا، از ورود آمریکایی‌ها به ایران جلوگیری می‌کند. آکادمی اسکار نیز هم‌زمان از عدم حضور اصغر فرهادی در مراسم اسکار ابراز تأسف کرد.جمهوری اسلامی ایران ضمن محکوم کردن فرمان ترامپ جهت ایجاد محدودیت سفر شهروندان ایرانی و شش کشور عمدتا مسلمان نشین دیگر به ایالات متحده، در واکنش به این اقدام، موقتا از ورود شهروندان آمریکایی به ایران ممانعت خواهد کرد.  توهینی آشکار به ویژه به ملت ایران  وزارت خارجه ایران طی بیانیه ای در روز شنبه (۹ بهمن ۲۸ ژانویه) تصمیم دولت جدید ایالات متحده را توهینی آشکار به جهان اسلام و به ویژه به ملت بزرگ ایران نامید و آن را هدیه ای بزرگ به افراطیون و حامیان آنها ارزیابی کرد که در تاریخ ثبت خواهد شد.  در این بیانیه همچنین آمده است که تصمیم ترامپ برای محدودسازی سفر شهروندان کشورهای اسلامی به ایالات متحده، به تقویت زمینه های سوءاستفاده برای ترویج خشونت و افراط می انجامد.  از نظر وزارت خارجه جمهوری اسلامی، فرمان دولت ترامپ مردم ایران را هدف قرار داده و علاوه بر اینکه از بی اساس بودن ادعاهای دیرینه ایالات متحده مبنی بر دوستی با مردم علیرغم اختلاف با دولت ایران حکایت دارد، نشانگر کینه گروهی در حاکمیت آمریکا و محافل تأثیرگذار داخلی و خارجی آن نسبت به همه ایرانیان در سراسر جهان است.  گرچه بیانیه تصریح می کند که دولت ایران میان مردم آمریکا و سیاست های خصمانه دولت آن کشور تمایز قائل است، اما در عین حال اعلام می کند که تا زمان بر طرف شدن محدودیت های توهین آمیز علیه اتباع ایرانی اصل عمل متقابل را اجرا خواهد کرد.  حق واکنش محفوظ است  بیانیه وزارت خارجه در نهایت ضمن غیرقانونی خواندن تصمیم دولت جدید آمریکا و مغایرت آن با حقوق بینالملل اعلام کرده است که جمهوری اسلامی ایران همچنین هرگونه تعلل و نقض تعهدات بین المللی ایالات متحده وفق قراردادهای دوجانبه و ترتیبات چندجانبه را به دقت بررسی و پیگیری نموده و حق واکنش لازم را برای خود محفوظ می دارد.  وزارت خارجه جمهوری اسلامی همچنین اعلام کرده که ارائه تسهیلات به ایرانیانی که به دلیل این اقدام غیرقانونی دولت آمریکا از بازگشت به محل زندگی، کار و تحصیل خود محروم می شوند را در اولویت نمایندگی های سیاسی و کنسولی خود در خارج از کشور قرار داده است.  علاه بر وزارت خارجه، شخص محمد جواد ظریف، وزیر خارجه ایران نیز به فرمان ترامپ واکنش نشان داد و بخشی از بیانیه وزارت خارجه را برجسته کرد. ظریف در پیامی توییتری، ضمن تأکید بر نیاز جامعه بین المللی به گفت وگو و همکاری نوشت: «در حالی که آمریکا با دولت ایران بر سر مسائلی دارای اختلاف است، منع ورود مسلمانان نشان دهنده بی پایه بودن ادعاهای این کشور مبنی بر دوستی با مردم ایران است».  شوخی ذکر نام ایران  از میان دیگر مقام های حکومتی ایران نیز علی لاریجانی، رئیس مجلس شورای اسلامی، فرمان ایجاد محدویت سفر به آمریکا را نشانه ی هراس و روحیه خشن نژادپرستانه دولت آمریکا دانست که به گفته ی او پشت ظاهر عوام فریبانه دموکراسی خواهی و حقوق بشر پنهان شده است.  رئیس مجلس افزود: «در غیر این صورت کشوری که از قدرت امنیتی برخوردار باشد با دلهره، اضطراب و هراس چنین تصمیماتی را نمی گیرد، مخصوصا ذکر نام ایران در این میان آن هم به بهانه نگرانی از اقدامات تروریستی به شوخی شباهت بیشتری دارد».  دونالد ترامپ، رئیس جمهوری آمریکا، روز جمعه (۸ بهمن ۲۷ ژانویه) طی فرمانی اعطای ویزا به شهروندان هفت کشور عمدتا مسلمان نشین را برای مدت ۹۰ روز متوقف کرد. علاوه بر ایران، عراق، سوریه، یمن، لیبی، سومالی و سودان در فهرست کشورهایی قرار دارند که شهروندانشان در سفر به ایالات متحده دچار محدودیت خواهند شد.  به موجب فرمان ترامپ، مرزهای آمریکا به روی پناهجویان نیز برای ۱۲۰ روز بسته خواهد شد. ترامپ اعلام کرده بود که قصد دارد از این فرصت برای ایجاد ساز و کارهای کنترل دقیق تر جهت جلوگیری از ورود تروریست های رادیکال اسلامی به خاک آمریکا استفاده کند.  نگرانی ایرانیان عازم آمریکا  تصمیم اخیر دولت جدید آمریکا موجی از نگرانی را در میان ایرانیان عازم آمریکا برانگیخت. در پی صدور فرمان ترامپ، بسیاری از ایرانیان در سراسر جهان که قصد سفر به آمریکا و یا بازگشت به آن کشور پس از مدتی اقامت در خارج از ایالات متحده را داشتند، از سفر بازماندند.  به گزارش خبرگزاری ها، برخی آژانس های مسافرتی و شرکت های هواپیمایی از فروش بلیت سفر آمریکا به ایرانیان و دادن اجازه ی حضور آنها در هواپیماهای عازم ایالات متحده منع شده اند. تنها بیش از یک میلیون ایرانی تبار در آمریکا زندگی می کنند که طبق فرمان رئیس جمهوری ایالات متحده، دست کم تا سه ماه دیگر از دیدار بستگان خود در ایران محروم خواهند شد.  وزارت امور خارجه ایران نیز روز یکشنبه (۱۰ بهمن) به کلیه شهروندان ایرانی عازم سفر به ایالات متحده اکیدا توصیه کرده است که پیش از سفر به این کشور از راه های معتبر اطمینان حاصل کنند که برایشان در بین راه و در مبادی ورودی به آمریکا مزاحمتی ایجاد نخواهد شد.  تحریم اسکار  اقدام رئیس جمهوری جدید آمریکا با واکنش های گسترده فعالان حقوق مدنی در آمریکا و جهان مواجه شد. شماری از هنرمندان نیز به تصمیم ترامپ واکنش نشان داده اند. از جمله ترانه علیدوستی، بازیگر فیلم فروشنده، در اعتراض به به فرمان ترامپ مراسم اسکار امسال را تحریم کرد. فروشنده به کارگردانی اصغر فرهادی، نامزد دریافت جایزه بهترین فیلم غیرانگلیسی زبان اسکار است.  آکادمی اسکار نیز در بیانیه ای از این بابت که اصغر فرهادی نمی تواند به دلیل مذهبی یا کشور محل تولد خود، به همراه هنرمندان حاضر در فیلم فروشنده وارد آمریکا شود ابراز تأسف کرد.  توقف موقت اخراج اتباع بیگانه  در ادامه ی موج اعتراض ها به فرمان ترامپ، دادگاهی در نیویورک شامگاه شنبه در حکمی اضطراری اخراج اتباع بیگانه از ایالات متحده آمریکا را موقتا ممنوع کرد. طبق حکم خانم آن دانلی، قاضی دادگاه فدرال، کسی اجازه ندارد افرادی را اخراج کند یا بازگرداند که با روادید معتبر وارد آمریکا می شوند. خانم دانلی با این حکم بخشی از شکایت سازمان های طرفدار حقوق مدنی در آمریکا را موجه دانسته است.  بنا به استدلال قاضی، بازگرداندن افراد یادشده به کشورهایشان می تواند با زیان های قابل توجه و جبران ناپذیر همراه شود. سازمان حقوق بشری و طرفداران حقوق مدنی معترض به فرمان ترامپ، حکم دادگاه نیویورک را یک پیروزی مقطعی برای خود می دانند.نازنین زاغری، شهروند ایرانی بریتانیایی که به ۵ سال زندان محکوم شده در نامه‌ای به دختر خردسالش از این که در زادگاه خود به چنین سرنوشت هولناک و دردناکی گرفتار شده سخن گفته است.نازنین زاغری  ـ رتکلیف که ۱۵ فروردین ماه امسال، هنگام بازگشت از سفر دو هفته ای خود به ایران در فرودگاه تهران بازداشت شد و اکنون در زندان اوین به سر می برد در نامه ای خطاب به دخترش به خاطر تنها گذاشتن اجباری او طلب بخشش کرده است.  در بخشی از این نامه آمده است: «باور کن نمی دانستم در کشوری که مادرت در آن به دنیا آمده و بزرگ شده، چنین سرنوشت هولناک و دردناکی را برایت رقم زده است، که اگر می دانستم، لحظه ای در بستن چمدان سفر دو هفته ای مان به تهران در اسفند ۹۴، تعجیل نمی کردم.»  این نامه پنجم بهمن ماه نوشته شده و متن آن شنبه، نهم بهمن در پایگاه اطلاع رسانی کانون مدافعان حقوق بشر انتشار یافته است.  زاغری پس از بازداشت توسط ماموران سازمان اطلاعات سپاه پاسداران به زندانی در کرمان منتقل شد و خرداد ماه برای محاکمه در دادگاه انقلاب تهران به زندان اوین انتقال یافت.  او در دادگاه بدوی به پنج سال زندان محکوم شد و غلامحسین محسنی اژه ای، سخنگوی قوه قضائیه سوم بهمن ماه در جمع خبرنگاران گفته که حکم این شهروند ایرانی بریتانیایی قطعی شده است.  بیشتر بخوانید:حکم ۵ سال زندان نازنین زاغری قطعی شد  بازداشت توسط ماموران اطلاعات سپاه  دختر نازنین زاغری، گابریلا که هنگام بازداشت مادرش ۲۲ ماهه بود از همان زمان نزد والدین او نگهداری می شود.  زاغری در نامه به دخترش نوشت: «روزی که تو را از آغوش و سینه ام که تا چند روز پیش از آن شیر می خوردی، در نهایت بی عدالتی و بی انصافی جدا کردند و امید صبح آزادی را دادند، نمی دانستم و نمی فهمیدم، در قاموس کدام دین و اخلاق و انسانیت، چنین ظلمی به مادر و فرزند خردسالش رواست؟»  او می پرسد: «آیا ضجه های شبانه مادرانه مرا آنانکه برای رسیدن به مقاصد خود مرا پای میز محاکمه کشانده اند، مؤاخذه کردند، اتهام بستند، به سلول های انفرادی افکندند، و بالاخره حکم صادر کردند، نشنیدند؟»  این شهروند ایرانی بریتانیایی پیش از دستگیری مدیر برخی پروژه های بنیاد خیریه تامسون – رویترز (وابسته به خبرگزاری رویترز) بود و در چارچوب فعالیت های بشردوستانه این موسسه پس از زلزله بم مدتی در آنجا فعالیت کرده است.  بیشتر بخوانید: سپاه پاسداران نازنین زاغری را به جاسوسی و براندازی متهم کرد  اعتراض های بین المللی  پس از انتقال زاغری به تهران سازمان اطلاعات سپاه ثارالله کرمان در اعلامیه ای مدعی شد او درپروژه های براندازی نرم نظام جمهوری اسلامی مشارکت داشته و یکی از سرشبکه های اصلی وابسته به بیگانگان است.  ریچارد رتکلیف، همسر زاغری همان زمان به کمپین بین المللی حقوق بشر گفته بود:«این اتهام یک فانتزی ساخته شده توسط مقامات سپاه پاسداران ایران است که همسرم را بیش از دو ماه حبس کرده اند.»  بازداشت، محاکمه و محکومیت نازنین زاغری موج گسترده ای از اعتراض و انتقاد در پی داشت و بسیاری از شخصیت های بین المللی و سازمان های حقوق بشری خواستار آزادی او شده اند.  نازنین زاغری در نامه اش نوشته که به رغم اعتراض ها و همدردی های گسترده بین المللی اما آنانکه در رأس قدرت کشورم هستند، تنها سکوت اختیار کرده اند.  بیشتر بخوانید: واکنش تند ایران به انتقادهای حقوق بشری بریتانیا  «ظلم بی جواب نمی ماند»  چند روز پیش (سه شنبه، ۲۴ ژانویه ۵ بهمن) جویس انلی، معاون وزارت خارجه بریتانیا  گزارشی درباره وضعیت حقوق بشر در برخی از کشورها، از جمله ایران در مجلس اعیان این کشور ارائه کرد که با واکنش شدید دستگاه دپیلماسی جمهوری اسلامی روبرو شده است.  بهرام قاسمی، سخنگوی وزارت خارجه در واکنش به این گزارش که در آن به وضعیت زاغری نیز اشاره شده گفت: «اظهارات نادرست، ناسنجیده، تحریک آمیز، مداخله جویانه و چون همیشه برگرفته از منابع غیرموثق معاون وزارت خارجه انگلیس در مجلس اعیان این کشور در قبال موضوعات به زعم خود، حقوق بشری کشورمان، مردود، مغرصانه و بی اساس است و ما آن را محکوم می کنیم.»  نازنین زاغری با بیان این که یک روز قصه این همه رنج و دوری را برای دخترش بازگو خواهد کرد خطاب به او نوشته است: «روزی می آید که تمامی این خاطرات تلخ و کهنه و آنچه که کهنگی پذیر است، را دور می ریزیم و فقط درس هایی را که از آنها آموخته ایم، نگه می داریم.»  نامه ی این شهروند ایرانی بریتانیایی از زندان اوین با این عبارت ها به پایان می رسد: «اگر زمان این روزهای ما وکودکی های ترا از من و پدرت گرفته، باکی نیست، خاطرات مان را نمی توانند از ما بگیرند و رویاهای آینده مان را. هیچ ظلمی بی جواب نخواهد ماند. ما در دشوارترین شرایط هم عاشق هم بودیم و خواهیم ماند.»ترکیه و بریتانیا قصد دارند سطح تبادلات تجاری خود را از ۱۵ به ۲۰ میلیارد دلار ارتقا دهند. ترزا می، نخست‌وزیر بریتانیا در دیدار با اردوغان اعلام کرد بریتانیا در مبارزه علیه تروریسم به ترکیه بیشتر کمک خواهد کرد.ترزا می، نخست وزیر بریتانیا روز جمعه ۲۷ ژانویه به عنوان نخستین مهمان خارجی با دونالد ترامپ، رئیس جمهور جدید آمریکا دیدار کرد. او یک روز بعد یعنی روز شنبه ۲۸ ژانویه از آمریکا به آنکارا رفت تا با اردوغان، رئیس جمهور ترکیه ملاقات کند.  اردوغان و ترزا می ۳ ساعت در مجتمع ریاست جمهوری بش تپه گفت وگو کردند. مهم ترین موضوع مذاکرات آنها مبارزه علیه داعش و روابط اقتصادی و تجاری بود. بریتانیا قصد دارد مناسبات و روابط استراتژیک خود را با ترکیه بعد از ماجرای برگزیت (خروج از اتحادیه اروپا) توسعه دهد.  بیشتنر بخوانید: دونالد ترامپ، ترزا می و سرنوشت اروپا  اردوغان بعد از دیدار با نخست وزیر بریتانیا گفت از این به بعد همکاری ترکیه با نیروهای ائتلاف بین المللی در چارچوب متفاوتی انجام خواهد شد. ترکیه بارها ازعدم پشتیبانی ناتو از عملیات نظامی این کشور که تحت عنوان سپر فرات در سوریه انجام می گیرد، انتقاد کرده است.  نخست وزیر بریتانیا: حقوق بشر و حاکمیت قانون را رعایت کنید  برخی از کشورهای عضو اتحادیه اروپا از اقدامات پساکودتا در ترکیه انتقاد می کنند. بعد از کودتای نافرجام (۱۵ ژوئیه ۲۰۱۶) در این کشور هزاران نفر دستگیر و از کار برکنار شدند. ترزا می در سفر رسمی خود اگرچه صریحا از ترکیه انتقاد نکرد ولی در دیدار با اردوغان بر رعایت حقوق بشر و حاکمیت قانون تاکید کرد. او در بیانیه ای که بعد از دیدارش با رئیس جمهور ترکیه در اختیار خبرنگاران گذاشت، تصریح کرد که از اینکه کشورش در جریان کودتای نافرجام ۱۵ ژوئیه ۲۰۱۶ در دفاع از دموکراسی کنار ترکیه بوده است، افتخار می کند.  ترکیه پیش تر انتقاد کرده بود که مقامات بریتانیایی هم مثل دیگر سران کشورهای اتحادیه اروپا به اندازه کافی در محکومیت کودتا تلاش نکرده اند. به رغم این انتقادها بریتانیا و ترکیه مناسبات استراتژیک و حسنه ای با یکدیگر دارند.  خبرگزاری آناتولی ترکیه به نقل از اردوغان می نویسد مذاکرات با ترزا می در ضیافت ناهار و در مذاکرات دوجانبه سودمند بوده و ترکیه و بریتانیا شرکای استراتژیک هستند.  رئیس جمهور ترکیه همچنین اعلام کرد که تجارت میان دو کشور از ۱۵ میلیارد و ۶۰۰ میلیون دلار به ۲۰ میلیارد دلار ارتقا خواهد یافت. افزایش همکاری اقتصادی بریتانیا با ترکیه می تواند در درجه اول به اقتصاد ترکیه کمک کند.  بیشتر بخوانید: روزگار سخت اقتصاد ترکیه  ترزا می در پاسخ به اردوغان ضمن عمیق و مفید دانستن مناسبات ترکیه و بریتانیا گفت روابط دو کشور۴۰۰ سال سابقه دارد. او برای توسعه مناسبات تجاری دو کشور تشکیل گروه  کاری مشترک بریتانیا و ترکیه را پیشنهاد کرد. نخست وزیر بریتانیا همچنین تاکید کرد که ترکیه در مبارزه با تروریسم نقش بزرگی بازی می کند و کشورش قصد دارد در مبارزه با تروریسم به این کشور بیشتر کمک کند.  ترزا می در سفر کاری خود به ترکیه با بینالی ییلدیریم، نخست وزیر ترکیه هم ملاقات کرد. ییلدیریم اعلام کرد که بین بریتانیا و ترکیه بر سر ساخت هواپیماهای جنگی ترکیه و توسعه صنایع دفاعی این کشور توافق شده است. در این خصوص توافق نامه ای میان شرکت هواپیمایی و صنایع هوافضایی ترکیه و شرکت صنایع دفاعی و هوافضایی بریتانیایی  به امضا رسید. هر دو شرکت برای توسعه پروژه ساخت یک جنگنده جدید همکاری خواهند کرد.در نخستین حمله ارتش آمریکا در دوران ریاست جمهوری دونالد ترامپ به یمن ۴۱ پیکارجوی عضو گروه تروریستی القاعده کشته شدند. ارتش آمریکا اعلام کرد که در این حمله یک سرباز آمریکایی کشته و سه سرباز دیگر زخمی شده‌اند.یک مقام استان البیضای یمن در جنوب غرب این کشور، اعلام کرد که حمله ارتش آمریکا توسط هواپیماهای بی سرنشین و هم چنین بالگردهای آپاچی  صورت گرفته است. گفته می شود اهداف هواپیماهای آمریکایی چندین خانه، یک مدرسه، یک مسجد و یک درمانگاه بوده اند که مورد استفاده نیروهای شبکه تروریستی القاعده قرار داشتند.  به گزارش نمایندگان قبایل یمن نیروهای آمریکایی در این حمله در جست و جوی قاسم ریمی، رهبر القاعده در یمن بودند و دونفر را که نتوانسته بودند شناسایی کنند دستگیر کرده و با خود بردند.  به گزارش خبرگزاری فرانسه یکی از مسئولان دولتی در یمن اعلام کرده است که در این حمله ۴۱ پیکارجوی عضو گروه تروریستی القاعده کشته شدند. برمبنای اطلاعات به دست آمده سه رئیس قبیله که با القاعده همکاری می کردند نیز کشته شده اند.  در میان کشتگان این حملات هشت زن و هشت کودک بوده اند. رهبران قبایل این تعداد کشته را تایید کرده  و گفته اند که یک واحد ویژه ارتش آمریکا نیز در حملات زمینی به نیروهای القاعده شرکت داشته است.  ارتش آمریکا با تایید خبر حمله به نیروهای تروریستی در یمن اعلام کرد که در جریان این حمله یکی از سربازان ارتش آمریکا کشته و سه سرباز دیگر نیز زخمی شده اند. ارتش آمریکا اما شمار کشتگان احتمالی القاعده را تنها ۱۴ نفر اعلام کرده است.   بیشتر استان البیضا در یمن زیر کنترل شبه نظامیان شیعی مذهب حوثی یمن است. آنها در یمن با نیروهای سنی مذهب رئیس جمهوری این کشور عبد ربه منصور الهادی می جنگند.  گفته می شود گروه تروریستی القاعده در این منطقه کوهستانی که عبور از آن بسیار دشوار است، دست کم دو پایگاه آموزشی دارد.  دولت آمریکا شاخه یمن القاعده را خطرناک ترین و خشن ترین نیروی القاعده ارزیابی می کنند. این کشور هرچند یک بار حمله ای شدید به مواضع نیروهای القاعده در یمن می کند.  شبه نظامیان شیعی مذهب حوثی یمن از اوایل سال ۲۰۱۵ با نیروهای پرزیدنت هادی می جنگند. از ماه مارس ۲۰۱۵ ائتلافی به رهبری عربستان سعودی با شبه نظامیان شیعی مذهب حوثی یمن در جنگ است.  از این زمان تاکنون بیش از ۷۴۰۰ نفر کشته شده اند. گروه هایی چون جریان تروریستی موسوم به دولت اسلامی از این درگیری ها استفاده کرده و موقعیت خود را بخصوص در جنوب و جنوب شرقی یمن تحکیم کرده اند.  درگیری شورشیان و نیروهای دولتی با بیش از ۱۰۰ کشته   مناطق ساحلی جنوب غربی یمن نیز در روزهای شنبه و یکشنبه (۹ و ۱۰ بهمن ۱۳۹۵) شاهد درگیری شدیدی میان نیروهای دولتی به رهبری رئیس جمهوری این کشور عبد ربه منصور هادی و شورشیان حوثی  بود. نیروهای هوایی ائتلاف به رهبری عربستان سعودی نیروهای دولتی را در این حمله پشتیبانی می کردند.  به گزارش پزشکان و نیروهای نظامی در این درگیری بیش از ۱۰۰ نفر کشته شدند. گفته می شود که دست کم ۹۰  شورشی و حدود ۲۰ سرباز دولتی در میان کشتگان این درگیری بودند.دکتر جان گارتنر، روان‌درمانگر آمریکایی هشدار داده که رئیس‌جمهور آمریکا از اختلال روانی خودشیفتگی بدخیم رنج می‌برد؛ اختلالی درمان‌ناپذیر که با توجه به قدرت جایگاه او می‌تواند منشا تهدیدهای جدی برای آمریکا و جهان باشد.یک هفته از آغاز ریاست جمهوری دونالد ترامپ گذشته و او در این هفت روز چنان طوفانی به پا کرده که زنگ خطر را برای بسیاری از شهروندان در آمریکا و سراسر جهان به صدا درآورده است. دکتر جان گارتنر، استاد بنام روان شناسی در دانشگاه جان هاپکینز آمریکا، تحلیلی از وضعیت نابسامان شخصیت دونالد ترامپ ارائه کرده که هشداردهنده و هراس آور است.  به گزارش یو اس نیوز جان گارتنر معتقد است: «دونالد ترامپ به طور خطرناکی روان پریش است و دمدمی مزاجی اش او را در انجام وظایف ریاست جمهوری ناتوان می سازد.» این روان درمانگر برجسته که پیش تر بیوگرافی روان کاوانه بیل کلینتون را در قالب کتابی منتشر کرده، گفته است: «ترامپ به اختلال درمان ناپذیر خودشیفتگی بدخیم مبتلاست که نشانه های آن رفتارهای تهاجمی و ضد اجتماعی، دیگرآزاری (سادیسم)، پارانویا و خودبزرگ بینی حاد است.»  بیشتر بخوانید: تفتیش فیس بوک افراد در فرودگاه های آمریکا  این استاد دانشگاه جان هاپکینز همچنین از رویت نشانه هایی از هیپومانیا (شیدایی) در شخصیت دونالد ترامپ خبر داده که نشانه هایش «فقدان هم دلی و از دست دادن کنترل رفتارهای هیجانی و این احساس غالب است که دیگران عظمت او و شخصیت بی نظیرش را درک نمی کنند.»  نمونه ای از این رفتارها را می توان در واکنش های هیستریک ترامپ به اندازه جمعیت شرکت کننده در مراسم تحلیف او اشاره کرد. او می گوید مراسم تحلیف هیچ رئیس جمهوری در آمریکا تا این اندازه با استقبال عمومی روبرو نشده بود، در حالی که شواهد خلاف آن را نشان می دهند. این که دونالد ترامپ تا این اندازه به میزان و اندازه هرچیزی اهمیت می دهد و به چیزی جز برتری مطلق راضی نیست، خبر از درگیری های جدی ذهن او می دهد.  ترامپ حتی برای توجیه باختش به هیلاری کلینتون در شمارش مطلق آرای عمومی، سناریوی سه تا پنج میلیون آراء تقلبی به نفع کلینتون و به ضرر خود را ساخته و کمیته ای را مسئول بررسی آن کرده، در حالی که هیچ گونه شواهد و مدارکی برای مدعای خود ندارد. این ها همان توهمات هشداردهنده ای است که به اعتقاد جان گارتنر می تواند در طول زمان تهدیدهای بزرگ تری برای آمریکا و جهان بیافریند.  بیشتر بخوانید: سقوط آمریکا به دسته «دموکراسی های معیوب» جهان  جان گارتنر با انتشار تحلیل روان کاوانه شخصیت ترامپ، یکی از قواعد اساسی اخلاق روان شناسی را که به قاعده گلدواتر معروف است، نقض کرده است. بر اساس این قاعده، روان کاوها اخلاقا مجاز نیستند تحلیل روان شناختی خود از شخصیت های مشهور را بدون ملاقات با آنها و آزمودن وضعیت آنها و جلب رضایت شان منتشر کنند. با این حال، او می گوید پی آمدهای این اختلالات حاد روانی در شخصیت دونالد ترامپ ممکن است چنان ویرانگر باشند که او ترجیح داده با نقض این قاعده، افکار عمومی را از آن مطلع سازد.  آنچه وضعیت کنونی را نگران کننده تر می کند این است که ترامپ حالا در کاخ سفید در محاصره دستیاران و استراتژیست هایی است که در آتش اختلالات او هیزم می ریزند و او را به طور فزاینده ای حتی متوهم تر و روان پریش تر می کنند. دکتر گارتنر در توضیح این وضعیت می گوید: «مثل این است که کسی را که با اعتیاد به الکل دست به گریبان است، در حلقه کسانی قرار دهی که دم به دم برایش بطری های ویسکی اسکاچ باز می کنند.»هیئت رئیسه حزب سوسیال دمکرات آلمان مارتین شولتس، رئیس پیشین پارلمان اروپا را به عنوان نامزد ریاست این حزب معرفی کرد. شولتس همچنین نامزد سوسیال دمکرات‌ها برای تصدی مقام صدراعظمی در انتخابات آتی پارلمانی آلمان خواهد بود.هیئت رئیسه حزب سوسیال دمکرات آلمان روز یکشنبه (۱۰ بهمن  ۲۹ ژانویه) تشکیل جلسه داد و کلیه شرکت کنندگان با پیشنهاد زیگمار گابریل، وزیر پیشین اقتصاد و انرژی و رئیس تاکنونی حزب سوسیال دمکرات آلمان موافقت کردند.  براین مبنا مارتین شولتس با تصدی آتی ریاست حزب، نامزد سوسیال دمکرات ها برای مقام صدراعظمی در انتخابات آتی پارلمانی این کشور در ماه سپتامبر سال ۲۰۱۷ میلادی خواهد بود.  کنگره آتی حزب سوسیال دمکرات آلمان در ۱۹ ماه مارس سال جاری میلادی باید معرفی مارتین شولتس برای سمت های جدیدش را تایید کند.   خانم یوهانا اوکرمان، رئیس سازمان جوانان حزب سوسیال دمکرات آلمان اعلام کرد که مارتین شولتس از هرگونه حمایت این سازمان برخوردار است. او اما تاکید کرد: «ما به طور طبیعی انتظار داریم که مارتین شولتس بیشتر به موضوع هایی چون عدالت اجتماعی و خواست های جوانان برسد. او در صورت تحقق چنین خواست هایی از حمایت های بی دریغ ما برخوردار خواهد بود.»  زیگمار گابریل، وزیر پیشین اقتصاد و انرژی و رئیس حزب سوسیال دمکرات آلمان، اعلام کرده بود که روز سه شنبه (۵ بهمن  ۲۴ ژانویه) تغییراتی را در رهبری این حزب به اطلاع عموم میرساند. او در این روز اعلام کرد که ریاست حزب را واگذار می کند و حاضر نیست نامزد حزب خود در انتخابات آتی پارلمانی این کشور در ماه سپتامبر سال ۲۰۱۷ میلادی برای مقام صدراعظمی باشد.    گابریل مارتین شولتس را برای این دو مقام پیشنهاد کرد. او خود پست وزارت خارجه آلمان را پذیرفته است و به این ترتیب در جایگاه فرانک والتر اشتاین مایر، وزیر پیشین امور خارجه آلمان قرار گرفته که او نیز قرار است دوازدهم فوریه به عنوان رئیس جمهوری آلمان انتخاب شود.  خانم بریگیته سوپریس نیز جای زیگمار گابریل را در وزارت اقتصاد و انرژی گرفته و وزیر این وزارتخانه شده است.آنگلا مرکل، صدراعظم آلمان، با تصمیم دولت آمریکا مبنی بر ممنوعیت ورود شهروندان برخی کشورهای اسلامی و از جمله ایران به ایالات متحده مخالف است و این سیاست را نادرست ارزیابی می‌کند.اگر چه ترامپ و مرکل روز شنبه در نخستین گفت وگوی تلفنی خود بر اهمیت بنیادین ناتو انگشت گذاشتند و علایق مشترک میان دو کشور را برجسته ساختند، اما در امر مربوط به ممنوعیت سفر شهروندان چند کشور اسلامی به آمریکا، دیدگاه های این دو سیاستمدار از هم فاصله ی زیادی دارد.  بیشتر بخوانید: در واکنش به فرمان ترامپ، آمریکایی ها از ورود به ایران محروم شدند  اشتفان زایبرت سخنگوی دولت آلمان، روز یکشنبه (۲۹ ژانویه۱۰ بهمن) در برلین گفت، صدراعظم آلمان معتقد است که حتی ضرورت پیکار قاطعانه علیه تروریسم نیز چنین سیاستی را توجیه نمی کند و نمی توان انسان هایی با تبار و اعتقادات معین را مورد سوء ظن جمعی قرار داد.  او افزود که اکنون دولت آلمان بررسی خواهد کرد که این اقدام دولت آمریکا چه پیامدهایی برای آن دسته از شهروندان آلمان خواهد داشت که تابعیت دوگانه دارند و در صورت لزوم باید منافع آنان را در برابر شریک آمریکایی نمایندگی کرد.  آن گونه که زایبرت تصریح کرده است، آنگلا مرکل از تصمیم دونالد ترامپ در این زمینه ابراز تاسف کرده و این رویکرد خود را در گفت وگوی تلفنی ۴۵ دقیقه ای روز شنبه ی خود با رئیس جمهوری آمریکا نیز بر زبان آورده است.  بیشتر بخوانید: یک قاضی فدرال آمریکا اخراج اتباع بیگانه را موقتا متوقف کرد  سخنگوی دولت آلمان خاطر نشان ساخت که کنوانسیون ژنو در امور پناهندگی از کشورهای جامعه ی جهانی خواسته است پناهجویان جنگزده را به دلایل انسان دوستانه بپذیرند. همه ی کشورهایی که این کنوانسیون را امضا کرده اند موظفند به آن عمل کنند و این موضوعی است که آنگلا مرکل در گفت وگوی تلفنی خود با دونالد ترامپ گوشزد کرده است.پارلمان روسیه طرح قانون کاهش مجازات خشونت خانگی را به تصویب رساند. در صورت تصویب نهایی طرح، اگر ضرب و شتم منجر به آسیب بدنی شدید یا نقص عضو نشود، تنها با پرداخت جریمه نقدی مجازات می‌شود. کرملین و کلیسا حامی این طرح‌اند.پارلمان روسیه (دوما) با ۳۸۰ رأی موافق در برابر سه رأی مخالف طرح قانونی را تصویب کرد که مجازات خشونت خانگی را کاهش می دهد. طبق این قانون کتک کاری  و خشونت های خانگی چنانچه موجب آسیب بدنی شدید یا نقص عضو نشوند، مجازاتی به مراتب سبک تر از قبل خواهند داشت.  تا کنون در روسیه اعمال خشونت خانگی با حداکثر دو سال زندان مجازات می شد، اما از این پس مجازات نقدی تا سقف ۴۷۰ یورو برای آن در نظر گرفته خواهد شد.  آندری ایسایف، یکی از نمایندگان حزب روسیه واحد به رهبری ولادیمیر پوتین در جریان رأی  گیری پارلمان گفت: «ما می خواهیم نشان دهیم که نمایندگان روس دچار افراطی که در غرب اروپا شاهد آن هستیم، نشده اند.»  او مدعی آن شد که بچه ها در اروپای غربی برای اینکه حضانت از والدین شان گرفته شود، با شکایت از آنها نزد ادارات دولتی، آن ها را محکوم می کنند.   هشدارها نسبت به تصویب این طرح  سازمان های مدافع حقوق بشر هشدار داده اند که تصویب نهایی این قانون افزایش چشمگیر خشونت خانگی را به همراه خواهد آورد. برخی نمایندگان کمونیست مجلس دوما به این طرح در شکل کنونی آن انتقاداتی وارد کرده اند. آنها خواستار آن شده اند تا حملات فیزیکی به کودکان و زنان باردار شامل تخفیف مجازات نشود.  یکی از نمایندگان کمونیست با اشاره به وضعیت کنونی در روسیه گفت که زنان در حال حاضر به ندرت برای شکایت از خشونت خانگی همسران شان به پلیس مراجعه می کنند و اینک با تصویب نهایی چنین قانونی در آینده تعداد کمتری این کار را انجام خواهند داد.  خشونت خانگی امری رایج در روسیه به شمار می رود. نتایج یک نظرسنجی تازه نشان می دهد که ۱۹ درصد از پرسش شوندگان در این کشور بر این باورند که اعمال خشونت علیه کودکان و همسران  تحت برخی شرایط جایز شمرده می شود.  بخوانید: ۱۲۷ هزار زن آلمانی در سال ۲۰۱۵ قربانی خشونت خانگی بوده اند  تصویب نهایی این طرح بدین معناست که خشونت خانگی نه به عنوان مجازات کیفری بلکه به عنوان مجازات غیرکیفری محسوب شده و برای آن جریمه نقدی در نظر گرفته خواهد شد. چنانچه کتک زدن اعضای خانواده بیش از یک بار در سال رخ دهد و منجر به کبودی یا شکسته شدن استخوان ها شود، مجازات کیفری خواهد داشت.  مخالفان می گویند که جمع آوری ادله مورد نیاز و اثبات اعمال خشونت در صورت اجرایی شدن این طرح برای قربانیان دشوار خواهد بود.  یک سیلی ساده زندان نمی خواهد  مبتکر این طرح یلنا میسولینا، نماینده زن محافظه کار پارلمان است. او در تدوین این طرح اینگونه استدلال کرده بود که مجازات زندان برای یک سیلی ساده تنها موجب آشفته کردن جو خانواده می شود.  او در دفاعیه خود در پارلمان گفت که اعمال مجازات کیفری برای خشونت خانگی ایجاد وضعیتی ضد خانواده است زیرا در روسیه ارزش های خانوادگی بر پایه اقتدار پدر و مادر بنا شده است.  این نماینده زن اجرایی شدن این قانون را ابزاری برای حفاظت از این سنت خواند.  کلیسای ارتدوکس روسیه نیز از این طرح حمایت کرده است. مقامات این کلیسا سال گذشته اعلام کردند تنبیه بدنی کودکان حق مهمی است که خدا به والدین اعطا کرده است.  هر ۴۰ دقیقه، مرگ یک زن  بنا بر آما رهای رسمی سال ۲۰۱۳ حدود ۴۰ درصد از موارد آسیب های بدنی در روسیه در چهار دیواری خانه ها رخ می دهد. روزانه ۳۶ هزار زن در این کشور مورد ضرب و شتم شوهران شان قرار می گیرند. همچنین ۲۶ هزار کودک نیز روزانه از سوی والدین تنبیه بدنی می شوند.  در روسیه در هر ۴۰ دقیقه یک زن به دلیل خشونت خانگی جان خود را از دست می دهد. سالانه ۱۲ هزار زن در این کشور به دلیل پیامدهای ناشی از خشونت خانگی و ضرب و شتم شدید جان می دهند. این در حالی است که بسیاری از پرونده های خشونت  خانگی به دلیل خودداری قربانیان از مراجعه به پلیس آشکار نمی شوند.  این طرح جدید که در قرائت سوم خود اکثریت رأی پارلمان روسیه را بدست آورده، در صورت تصویب از سوی شورای فدراسیون (مجلس سنا) به امضای ولادیمیر پوتین، رئیس جمهور این کشور خواهد رسید و به این ترتیب اجرایی خواهد شد. کرملین پیش تر اعلام کرده بود که از این طرح حمایت خواهد کرد.پیش‌تر اعلام شده بود که حتی دارندگان گرین‌کارت از هفت کشور اسلامی نیز جزو کسانی هستند که ورودشان به آمریکا ممنوع شده است. اما اکنون کاخ سفید دارندگان گرین‌کارت را از این ممنوعیت معاف کرده است.دارندگان گرین کارت افرادی هستند که در ایالات متحده آمریکا از حق اقامت و اشتغال نامحدود برخوردارند. داشتن چنین مجوزی، گام مهمی در راستای دریافت تابعیت آمریکایی است.  در پی فرمان اخیر دونالد ترامپ درباره ی شهروندان هفت کشور اسلامی و از جمله ایران، وزارت امنیت داخلی آمریکا اعلام کرده بود که ممنوعیت موقت ورود برای شهروندان کشورهای یادشده از جمله در مورد دارندگان گرین کارت نیز صادق است. به گزارش اشپیگل آنلاین اکنون کاخ سفید این موضوع را اصلاح کرده است.  بیشتر بخوانید: در واکنش به فرمان ترامپ، آمریکایی ها از ورود به ایران محروم شدند  کاخ سفید در توضیحاتی در این زمینه تصریح کرده که دارندگان گرین کارت که در کشورهای خارج بسر می برند، باید در آینده پیش از سفر به آمریکا به یکی از نمایندگی های ایالات متحده مراجعه کنند. در آنجا بررسی های امنیتی درباره ی آنان صورت می گیرد که روالی عادی دارد.  بدین سان، کاخ سفید موضعگیری وزارت امنیت داخلی آمریکا را درباره ی دارندگان گرین کارت اصلاح کرد.  دونالد ترامپ، رئیس جمهوری آمریکا روز جمعه (۲۷ ژانویه۸ بهمن) فرمانی را امضا کرد که طبق آن صدور ویزا برای شهروندان هفت کشور ایران، عراق، یمن، لیبی، سومالی، سودان و سوریه موقتا متوقف می شود.  دولت آمریکا اعلام کرد که این اقدام گامی در جهت محافظت از کشور در برابر حمله های تروریستی است و مقامات آمریکا باید فرصت یابند که سیستم تازه ای برای کنترل مسافران به آمریکا ایجاد کنند.  بیشتر بخوانید: یک قاضی فدرال آمریکا اخراج اتباع بیگانه را موقتا متوقف کرد  فرمان ترامپ در میان مسافرانی که از خاورمیانه و شمال آفریقا عازم ایالات متحده آمریکا بودند، آشفتگی و سراسیمگی زیادی بوجود آورد.اظهارات نخست وزیر اسرائیل در استقبال از نقشه‌های دونالد ترامپ برای ساختن دیوار در مرز میان آمریکا و مکزیک، دولت مکزیک را برآشفته ساخت و به اعتراض برانگیخت. نتانیاهو ساختن دیوار را ایده‌ای عالی خوانده است.دولت مکزیک از سخنان بنیامین نتانیاهو، نخست وزیر اسرائیل درباره ی نقشه های مناقشه برانگیز دولت آمریکا مبنی بر ساختن دیوار در مرز میان ایالات متحده آمریکا و مکزیک انتقاد کرد.  بیشتر بخوانید: نتانیاهو: ایران بزرگ ترین خطر برای یهودیان و دولت یهود است  وزارت امور خارجه ی مکزیک روز شنبه (۲۸ ژانویه۹ بهمن) اعلام کرد که مکزیک دوست اسرائیل است و از نخست وزیر اسرائیل هم انتظار دارد که با آن مانند یک دوست رفتار کند.  بنیامین نتانیاهو پیش تر اظهارات دونالد ترامپ مبنی بر ساختن دیوار در مرز میان ایالات متحده آمریکا و مکزیک را ایده ای عالی خوانده بود. نخست وزیر اسرائیل در توییتر نوشته بود: «من هم در امتداد مرز جنوبی اسرائیل دیواری می سازم که از مهاجرت غیرقانونی جلوگیری کند. موفقیتی عالی. ایده ای عالی».  وزارت امور خارجه ی مکزیک مراتب شگفتی و سرخوردگی خود را از این اظهارات نتانیاهو بر زبان آورده است. به گزارش رسانه های مکزیک، جامعه ی یهودیان مکزیک نیز از سخنان نخست وزیر اسرائیل فاصله گرفته است.  بیشتر بخوانید: گفت وگوی تلفنی دلپذیر نتانیاهو و ترامپ درباره ایران  مناقشه بر سر نقشه های دولت ترامپ مبنی بر ساختن دیواری در مرز میان ایالات متحده و مکزیک در هفته ی گذشته پس از امضای فرمانی از سوی رئیس جمهوری آمریکا تشدید شد. کاخ سفید اعلام کرد که مکزیک باید هزینه های ساخت چنین دیواری را بپردازد، امری که مکزیک آن را قویا رد می کند.  در پی آن انریکه پنانیتو، رئیس جمهوری مکزیک برنامه ی سفر خود به واشنگتن و دیدار با دونالد ترامپ را لغو کرد.حسن جوهرچی، بازیگر تلویزیون و سینما در سن ۴۸ سالگی درگذشت. او مدت‌ها به دلیل بیماری و عارضه کبدی در بیمارستان بستری بود. جوهرچی با بازی در سریال درپناه تو در سال ۷۳ به شهرت رسید.حسن جوهرچی که یکی از بازیگران مطرح دهه هفتاد تلویزیون و سینمای ایران به شمار می رفت، صبح جمعه ۱۵ بهمن  سوم فوریه در بیمارستان امام خمینی تهران درگذشت.  مسئولان بیمارستان علت درگذشت این بازیگر را عفونت ريوی و فشار خون پايين اعلام کردند. این بازیگر البته مبتلا به بیماری کبد هم بوده است. به گفته مسئولان بیمارستان: «ايشان به علت فشار خون پايين دارو مصرف می كردند. عفونت بايد كنترل می شد تا پيوند كبدی برای ايشان انجام شود اما به علت عفونت شديد ريوی و كنترل نشدن آن متاسفانه جان خود را از دست دادند.»  حسن جوهرچی از سال ۱۳۶۷ با فیلم فیل در تاریکی کار بازیگری خود را آغاز کرد. نخستین بازی مطرح او در سینما در سال ۱۳۷۰ با فیلم برخورد به کارگردانی سیروس الوند بود.  شهرت حسن جوهرچی البته به بازی در سریال در پناه تو بازمی گشت. در این سریال که به یکی از مطرح ترین سریال های دهه هفتاد تبدیل شد، حسن جوهرچی در کنار بازیگرانی هم چون ایرج راد، پارسا پیروزفر، لعیا زنگنه و رامین پرچمی به ایفای نقش پرداخته بود. در این سریال حسن جوهرچی در نقش محمد منصوری یکی از دانشجویان دانشگاه تهران ظاهر شده بود که دلبسته مریم افشار با بازی لعیا زنگنه بود. حسن جوهرچی و رامین پرچمی در این سریال رقیب عشقی یکدیگر محسوب می شدند.  حسن جوهرچی متولد ۱۳۴۷ بود و لیسانس عکاسی از دانشکده هنرهای زیبای دانشگاه تهران را داشت. او در دوره فعالیت خود در بیش از ۴۰ سریال و فیلم سینمایی به ایفای نقش پرداخت.کانی‌علوی، نقاش ایرانی که صحنه بازشدن دیوار برلین را روی قطعه‌ای از بازمانده دیوار به تصویر درآورده، از ترامپ دعوت کرده سری به برلین بزند تا شاید معنای دیوار را بهتر درک کند و درس عبرتی بگیرد.کانی علوی خود از جمله کسانی است که با روی کار آمدن جمهوری اسلامی مجبور شد ایران را ترک کند. او دیوار برلین را زمانی که قرص و محکم برپا بود تجربه کرده و فروریختن آن را هم به چشم خود دیده است. قسمتی از این دیوار در برلین هنوز سرجایش باقی است تا درس عبرتی باشد از تاریخ و کسی فراموش نکند دیوار کشیدن میان انسان ها چه معنایی دارد.  بر این دیوار که اکنون نام    بر آن گذاشته شده است، صدها هنرمند از سراسر جهان نقاشی کرده اند. نقاشی هایی که همگی بین مفهوم دیوار با دیکتاتوری ارتباط برقرار می کنند. در میان نقاشی های این دیوار می توان نقاشی کانی علوی را دید؛ صورت هایی که باز شدن دیوار بر چهره آن ها منعکس شده است. نقاش، هیجان، ترس، امید و شادی را در این صورت ها تصویر کرده است. او هنگامی که دیوار خراب شد، این صحنه ها را به چشم خود دیده است.  کانی علوی از احساس خود نسبت به فرمان دونالد ترامپ، رئیس جمهوری آمریکا مبنی بر محدودیت اجازه ورود شهروندان هفت کشور به ایالات متحده و نیز ساختن دیوار در مرز امریکا و مکزیک به دویچه وله می گوید: «آمریکا مدعی است که کشوری دمکراتیک است و حتی می  تواند دنیا را با سیاست هایش نجات دهد. آنگاه از این می گویند که باید دیوار بکشند. این اصلا در انطباق با فرهنگ این کشور نیست.»  یکی از نقاشی های کانی علوی در مقر سازمان ملل درنیویورک به نمایش گذاشته شده است. در این نقاشی انسان ها از ورای دیوار یکدیگر را در آغوش کشیده اند. او با اشاره به این نقاشی می گوید: «وقتی به این فکر می کنم که حالا اجازه سفر به آمریکا و دیدن تابلوی نقاشی خودم را ندارم، از خودم می پرسم اصلا چرا این نقاشی را کشیدم؟»  بیشتر بخوانید:نقاش ایرانی و دیوار برلین  او معتقد است که دیوار مانع پیوند فرهنگی میان انسان هاست و اضافه می کند: «ما باید دیوار را در کله های مان خراب کنیم».  در دنیا دیوارهای زیادی کشیده شده اند و بعضی از آن ها هنوز سرجای شان هستند. از جمله دیوار میان کره شمالی و جنوبی، دیوار فلسطین، دیوار میان ترکیه و قبرس و حالا ترامپ می خواهد دیواری به این دیوارها اضافه کند؛ میان آمریکا و همسایه جنوبی اش مکزیک.  کانی علوی می گوید: «دیوارها با اهداف سیاسی کشیده می شوند و این بدترین راه برای رسیدن به اهداف سیاسی است. من فکر می کنم ترامپ با این برداشت از سیاست، بین خود و دنیا دیوار می کشد. این کار به سادگی میسر نیست و او به هیچ چیز نمی رسد.»  بیشتر بخوانید: دیوار برلین در بزرگ ترین زباله دانی پایتخت آلمان  علوی باور دارد که ترامپ از پیامد چنین سیاستی پشیمان خواهد شد و اضافه می کند: «اگر زمانی که ترامپ هنوز یک کودک بود، سیاستمداری چنین دیواری کشیده بود، او هرگز این قدر ثروتمند نمی شد. او ثروتش را مدیون تنوع فرهنگی است و نه سلب حق از دیگران.»  این هنرمند ایرانی قصد دارد بر دیوار میان کره شمالی و جنوبی و میان اسرائیل و فلسطین هم نقاشی هایی با مضمون ضرورت پیوند فرهنگ ها و تخریب دیوار میان آن ها بکشد. او به طنز به دویچه وله می گوید: «بگذارید ترامپ هم دیوارش را بسازد، روزی روی آن هم نقاشی می کنیم.»  کانی علوی معتقد است که وظیفه هنرمندان به نقد کشیدن سیاست های ترامپ است. او می گوید هم اکنون نقاشی های طنزآمیز بسیاری در تصویر کردن ترامپ و سیاست هایش توسط هنرمندان مختلف کشیده شده است و ترامپ زمانی به این تصاویر توجه خواهد کرد، اما در حال حاضر او هیچ  چیز را نمی بیند.شبكه‌های اجتماعی به ميانبر سياستمداران در مسير رودررويی با توده مردم تبديل شده‌اند. فيليپ فِلش، نويسنده مقالات فلسفی درباره تويیتِر پراكنی ترامپ با ناديا اوربيناتی، استاد علوم سياسی دانشگاه کلمبیا گفت‌وگو كرده است.نخستين بار در سال ۲۰۱۱ انديشکده دِموس    پژوهش ها و بررسی خود را از حضور عوامگرايان دست راستی در اروپا منتشر كرد. اين تحقيق داده های ۱۲ هزار كاربر كه هوادار يا عضو حزب های دست راستی بودند را بررسی كرد و به اين نتيجه رسيد كه اكثر هواداران حزب ها و شخصيت های عوام گرا و فعال در شبكه های اجتماعی، مردان جوان بيكار هستند و افزون بر حضور در شبكه های مجازی در تظاهرات و اجتماعات عوام گرايان هم شركت می كنند.   با حضور دونالد ترامپ به صحنه سياست از قرار برگ تازه ای در استفاده از شبكه های اجتماعی به ويژه تويیتِر برای جذب توده ها گشوده شده است.   فيليپ فِلش  نويسنده مقالات فلسفی برای مجله فلسفه چاپ برلين درباره تويیتِر پراكنی دونالد ترامپ و پندار دموكراسی مستقيم از طريق شبكه های اجتماعی، با ناديا اوربيناتی  گفت وگو كرده است. خانم اوربيناتی استاد علوم سياسی در دانشگاه کلمبیا در نيویورک است و سال هاست كه به پژوهش در زمينه سازوكارهای نوين دموكراسی می پردازد.   فلش: خانم اوربيناتی، رئيس جمهور تازه آمريكا، دونالد ترامپ، نام خود را ارنِست هِمينگوِی ۱۴۰ حرفی گذاشته و افكار عمومی بين المللی را يكپارچه به پيام های تويیتری خود متوجه ساخته است. معنی و اهميت اين پديده برای دموكراسی در غرب چيست؟   اوربيناتی: اين كه سياستمداری از طريق تويیتر به مردم پيام بفرستد، تازه نيست. آغازگر اين كار باراک اوباما بود كه با دور زدن حزب خود و رسانه های سنتی، با مردم تماس برقرار كرد. اگرچه اين مفهوم جمع اضداد است، ولی من اسم اين را نمايندگی بی واسطه می گذارم، چون مقصود از اين كار و پديده، برپايی دموكراسی مستقيم نيست. با اينكه نمايندگان سياسی هنوز به عنوان واسطه های ما عمل می كنند، اما به تازگی تماسی مستقيم ميان ما و ايشان برقرار شده كه گويی هويت نوينی برای ما پديد می آورد و به ما تلقين می كند كه ما در روند تصميم گيری های مهم نقش و دخالت داريم. با حضور ترامپ اين احساس و گرايش فقط شديدتر شده است.   بیشتر بخوانید: شبح پوپولیسم و بحران دموکراسی های غربی  فلش: آيا به اين ترتيب ما شاهد دگرديسی بنيادين نهادهای دموكراتيک هستيم؟   اوربيناتی: اين درست است كه اِعمال دموكراسی از سوی نمايندگان به گونه ای كه پس از جنگ جهانی دوم پديد آمده، هم اكنون دچار دگرگونی شديدی شده است. البته اين بدان معنا نيست كه عوام گرايان امروزی بر اصل نهادهای تاكنونی بتازند زيرا آنها نيازی به چنين تاخت و تازی نمی بينند.   دگرگونی هايی كه هم اكنون مشاهده می شود، بيشتر در حيطه زبان رخ می دهد. ترامپ برای اين از تويیتر خوشش می آيد كه در اينجا مجبور نيست زياد حرف بزند بلكه از يک شيوه زبانی استفاده می كند كه فرصت ژرفكاوی و سبك سنگين كردن به كاربر نمی دهد و او را مجبور می كند كه بی درنگ موافق يا مخالف باشد. درست شبيه میدان های روم باستان كه در آنها مردم موافقت خود را مستقيما با بالا بردن دست نشان می دادند. به اين ترتيب عوام گرايی نوين، ما را به همان روزها و حالات جمهوری روم باستان بازمی گرداند. يعنی همان فريادها يا هو كشيدن ها يا همان شور و ولوله ای كه رهبران سياسی در مردم ايجاد می كردند.     فلش: نقش و وضعيت كنونی حزب ها در اين ميان چیست و چگونه است؟   اوربيناتی: حزب های سياسی هم اكنون با بحران های شديدی دست و پنجه نرم می كنند. نخستين اين بحران ها فسادهای مالی هستند كه جنجال آنها در دهه ۱۹۹۰ در ايتاليا برپا شد. همان دوره ای كه سيلويو بِرلوسكونی بر سر كار آمد. ولی امروزه همين تغيير و تحول های حزبی در فرانسه، انگليس و به ويژه در ايالات متحده هم رخ داده است.   جمهوريخواهان آمريكا به راستی نمی دانند با نامزد خودشان كه از خارج بر سرشان فرود آمده چه رفتاری بايد داشته باشند. ترديد شديد و انشعاب درونی كه در حزب ها می بينيم، همه نشان از تحولات بنيادين دارند و اين در حالی است كه هسته اصلی دموكراسی های ما را حزب ها تشكيل می دهند و به اين خاطر ما هم اكنون به سوی آينده ناروشنی پيش می رويم.   رهبران و شخصيت های برجسته جای حزب ها را گرفته اند و مانند شهرياری كه ماكياولی ترسيم می كرد، می توانند هواداران خود را بدون هيچ واسطه و ضابطه نهادينی بسيج كنند و به جنب و جوش وادارند. ما هم اكنون شاهد دگرديسی دموكراسی كه بر پايه نمايندگان انتخابی استوار بوده هستيم كه به سوی عوام گرايی پيش می رود.  بیشتر بخوانید: سقوط آمریکا به دسته «دموکراسی های معیوب» جهان   فلش: چه تحولاتی حزب های ما را گرفتار اين بحران های بنيادين كرده اند؟   اوربيناتی: نخست اينكه حزب ها ديگر جذاب نيستند. دوم امكان های تازه رسانه ای هستند كه رهبرانی پر ابهت و جذاب می طلبند و اهميت آنها را برجسته می كنند و حزب ها را بيش از پيش دچار بحران و كاهش هوادار می سازند. رهبران عوام گرا هيچ علاقه ای به سازمان های نظارتگر ندارند كه ايشان را مجبور به رعايت اساسنامه ها و نظامنامه های دست و پاگير كنند. آنها در واقع حزب شخصی خودشان را می خواهند. بِرلوسكونی به همين خاطر در آن دوره حزب فورتسا ايتاليا را برپا كرد. حالا ترامپ هم تقريبا همين كار را می كند، منتها به همراه گروهی درون حزب جمهوريخواه.   فلش: پس ما به عنوان شهروندان بالغ و نگران، در اين وضعيت پيچيده چه بايد بكنيم؟   اوربيناتی: از آنجا كه تقريبا غيرممكن است بتوان مردم را متقاعد کرد پيام های ترامپ را نخوانند و ناديده بگيرند، ايراد اول متوجه رسانه های عادی تاكنونی مانند روزنامه ها و فرستنده های تلويزيونی است كه نقش بزرگی در پيروزی ترامپ داشتند و دارند. اين ها دانه دانه نظرها و پيام های ترامپ را تشريح و تفسير می كنند و به اين ترتيب برای او تبليغ و او را مطرح می كنند. در صورتی كه به جای توجه به حرف های ترامپ بايد كارهای او را آشكار كرد و به بحث كشيد. بايد توضيح دهيم او چه میكند و چه تصميم هايی میگيرد. ما بايد ترامپ را كنار بگذاريم و به بررسی مسائل و موضوع های سياسی بازگرديم. افزون بر اين ما بايد باز به حزب های سياسی رو كنيم. چالش بزرگ زمان ما اصلاح حزب های ما است.   حقوقدان اتريشی هانس كِلزِن   در دهه ۱۹۲۰ به درستی می گفت، آن دموكراسی كه از ميليون ها رأی دهنده ولی بدون هيچ حزبی تشكيل شده باشد، به بار نخواهد نشست. اين سخن ربطی به نخبه گرايی ندارد. نخبه گرايی واقعی آن است كه ما نتوانيم آن را كنترل كنيم. درست مانند مورد ترامپ.هفت سال پیش دزدی با شکستن پنجره موزه‌ای در پاریس توانست پنج اثر معروف از هنرمندانی شهیر به ارزش بیش از صد میلیون یورو را بدون هیچ دردسری به سرقت ببرد. دزد دستگیر و محاکمه‌اش آغاز شده است، اما آثار همچنان مفقود هستند.هفت سال پیش موزه هنرهای مدرن شهر پاریس مورد دستبرد قرار گرفت. پنج اثر از پیکاسو، ماتیس، مودیلیانی، ژرژ براک و فرنان لژه به سرقت رفتند؛ آثاری که ارزش آنان بیش از ۱۰۰ میلیون یورو برآورد می شود.  پلیس پس از چندی موفق شد دزد را دستگیر کند: وویران تومیک ۴۹ ساله که به ارتکاب جرم اعتراف کرده است. دو مال خر نیز به جرم همدستی با او بازداشت شده اند.  محاکمه هر سه این افراد از روز ۳۱ ژانویه (۱۲ بهمن) در پاریس آغاز شده است. تومیک که به مرد عنکبوتی شهرت دارد، دزدی باسابقه به شمار می رود که کارنامه  بلندبالایی نزد پلیس دارد. احتمال می رود که او دستکم به ۲۰ سال زندان محکوم شود.  این دزدی که در ماه مه ۲۰۱۰ رخ داد، به شدت خبرساز شد. در پی این واقعه مشخص شد موزه هنرهای مدرن پاریس به شدت دچار نقص های امنیتی بوده است. تومیک شبانه با شکستن پنجره موزه وارد ساختمان شده و بدون آنکه آژیرهای خطر به کار بیفتند، توانسته بود پنج اثر باارزش را بدون هیچ دردسری، به راحتی آب خوردن از موزه خارج کند.  این آثار که به دلیل شهرت زیادشان غیرقابل خرید و فروش هستند، تا به امروز پیدا نشده اند. یکی از مال خر ها ادعا کرده که این آثار را دور انداخته است؛ ادعایی که کارشناسان پلیس به هیچ وجه آن را باور ندارند.   دیرک هاینریش مدیر بخش آلمان و اتریش در قسمت آثار هنری شرکت بیمه آکسا () است. او در مصاحبه ای با دویچه وله از روند بیمه موزه ها و آثار قیمتی آنان و همچنین پرونده سرقت پاریس سخن گفته است.  دویچه وله: آقای هاینریش، در میانه های شب یک دزد با شکستن پنجره وارد موزه می شود و آثار هنری را به ارزش ۱۰۰ میلیون یورو می دزدد. آیا به نظر شما این اتفاق طبیعی است؟  دیرک هاینریش: اینکه چنین اتفاقی رخ می دهد، واقعا وحشتناک است. البته نمی توان کاری کرد که به طور کامل مانع از دزدی شد. اما ظاهرا در این ماجرا دزد مشکل چندانی نداشته چون همه تدابیر امنیتی معمول در این موزه یا به اجرا گذاشته نشده بودند یا اینکه در زمان وقوع دزدی کار نمی کرده و خراب بوده اند. از قرار، مسئولان موزه از این نقص خبر داشته اند اما با این حال کار خاصی برای رفع آن انجام نداده اند. احتمال می رود که دزد هم از این ماجرا باخبر بوده، شاید هم کسی به او خبر داده است.  تا به امروز آثار دزدیده شده پیدا نشده اند. اگر شما بیمه کننده آثار موزه هنرهای مدرن شهر پاریس (é ;      ) بودید، حالا باید خسارت پرداخت می کردید؟  بله، قاعدتا باید خیلی قبل تر از اینها خسارت را می پرداختیم. ما هم تجربه مشابهی در گذشته داشته ایم. یک مورد مربوط به دو اثر از پیکاسو می شد که در سوئیس به سرقت رفته بودند و ما سریعا قضیه را حل و فصل کردیم. بعد از آن هم همکاری خود با نهادهای سوئیسی و همچنین با کارآگاهان خصوصی را برای یافتن آثار ادامه دادیم. پس از سه سال سرانجام این پرونده بسته شد و آثار مسروقه بازگردانده شدند.  این آثار مسروقه اصولا به دست چه کسانی می افتد؟ ثروتمندان یا مجموعه داران شخصی که سفارش دزدیدن این آثار را داده اند؟  پرسش مهمی را مطرح کردید. من گمان نمی برم که چنین سفارشاتی برای انجام این گونه سرقت ها وجود داشته باشند برای اینکه در نهایت بعد از چند سال آثار مسروقه باید دوباره پیدا شوند، مثلا وقتی که فرد سفارش دهنده فوت می کند و اموالش به دست ورثه می افتد. اما در دهه های اخیر هیچ موردی پیش نیامده که مثلا در یک زیرزمین، یک موزه مخفی شخصی پیدا شود.  البته به جز کورنلیوس گورلیت که در آپارتمانش یک گنجینه هنری را جمع آوری کرده بود...  بله، اما این مورد داستان دیگری داشت و مربوط به سرقت نمی شد.  آیا شرکت بیمه شما تا به حال از سوی دزدان آثار هنری تهدید شده است؟ چون به هرحال پرداختن بخشی از مبلغ آثار به دزدان ارزان تر از بازپرداخت کل مبلغ به صاحبان آنها تمام می شود.  در این گونه موارد شرکت های بیمه موضع کاملا شفافی دارند، به این صورت که هیچ گونه باجی پرداخت نخواهند کرد زیرا خبر انجام چنین کاری به سرعت پخش خواهد شد.  آیا موزه ها به خوبی از آثار هنری شان محافظت می کنند؟  شاید این موضوع در مورد پرونده دزدی پاریس صدق نکند اما در مورد کشورهایی نظیر آلمان، اتریش و سوئیس که من می توانم در موردشان اظهار نظر بکنم، کارهای زیادی انجام می شود. در این کشورها آگاهی بالایی در مورد ایمنی وجود دارد. البته نمی توان این موضوع را رد کرد که ممکن است یک موزه به تنهایی در زمینه امنیت نقص داشته باشد. ما به طور فشرده در این زمینه مشاوره می دهیم.  آیا موزه ها به اندازه لازم آثارشان را بیمه می کنند؟ یا اینکه اصولا بیمه کردن زیر قیمت امری رایج است؟  نه رایج نیست. خیلی مرسوم شده که دولت ها نیز به طور فزاینده قبول مسئولیت کرده اند، مثل اتریش. به این معنا که نه فقط هر موزه به طور منحصر به فرد آثارش را بیمه کرده، بلکه دولت ها هم سهیم شده اند.  اگر من بخواهم اثری از پیکاسو به مبلغ ۵۰ میلیون یورو نزد شما بیمه کنم، چقدر هزینه باید بپردازم؟  به طور معمول ما آثار را نه تک به تک، بلکه کل یک مجموعه را بیمه می کنیم. قیمت ثابتی وجود ندارد. بسته به موقعیت، قیمت ها نیز متفاوت هستند. اینکه اثر هنری کجاست، در یک خانه نگهداری می شود یا در یک انبار؟ آیا محل امن است یا نه؟ آیا اثر هنری قرار است امانت داده شود؟ آیا می خواهید آن را به جایی منتقل کنید؟ برآورد همه این ها یک نمایه ای از میزان ریسک بدست می دهد. اگر امنیت اثر به صورت بهینه ای برقرار شده باشد، هزینه بیمه آن نیز پایین تر خواهد بود.  مصاحبه گر: اشتفان دِگِه    کورنلیوس گورلیت کلکسیونر آثار هنری مصادره شده در جنگ جهانی دوم بود. او اغلب این آثار را از پدرش هیلده برانت گورلیت به ارث برده بود که یکی از موفق ترین دلالان آثار هنری پیش و پس از جنگ دوم جهانی آلمان بود. هیلده براند با آن که خود یهودی بود، توانسته بود اعتماد مقامات نازی را جلب کند. اغلب آثاری که در آن زمان به کمک او مصادره یا خریداری شدند، به یهودیانی تعلق داشت که برای نجات جان خود از آلمان یا کشورهای اشغال شده توسط ارتش هیتلری می گریختند. کورنلیوس گورلیت در سال ۲۰۱۴ درگذشت.در فهرست رده‌بندی اندیشکده‌های جهان که دانشگاه پنسیلوانیا ارائه داده، از حدود ۷هزار کارخانه اندیشه نام برده شده که بر تصمیم‌های سیاسی تأثیرگذارند. مهم‌ترین آنها کدامند و اندیشکده‌های آلمانی در کدام جایگاه قرار دارند.شبکه هایی از اطلاعات تودرتو، درهم تنیدگی و بغرنجی فزاینده، از ویژگی های جهان امروز است. با انباشت پرشتاب و روزافزون دانستنی ها، واقعیت ها و فکت ها باید با همان سرعت و شتاب، منظم، رده بندی و ارزیابی شده و مورد سنجش و تحلیل قرار گیرند. این امر فضایی برای شکل گیری یک صنعت خدمات اندیشه ورزی فراهم آورده است.  بازار این صنعت به همان اندازه گسترده است که ابعاد و کرانه های آن ناپیداست؛ به ویژه آنگاه که این اندیشکده ها از تأثیری نافذ برخوردار می شوند و حاصل کار آنها به حوزه ی دغدغه افکار عمومی راه می یابد و امکان ورود به فکر و رویکرد سیاستگذاران پیدا می کند.  حال دیرین ترین دانشگاه ایالات متحده آمریکا کوشیده است با ارائه یک فهرست رده بندی شده  از این اندیشکده ها، شفافیتی در این مجموعه ایجاد کند؛ دانشگاه پنسیلوانیا در ایالت فیلادلفیای آمریکا که از جایگاه علمی بالایی برخوردار است.  این دهمین بار است که این دانشگاه دست به انتشار گزارش جهانی اندیشکده ها می زند. حدود ۷هزار اندیشکده در یک فرایند بررسی چند مرحله ای مورد ارزیابی قرار گرفته اند. بالغ بر ۲۵۰۰ کارشناس، دانش پژوه، خبرنگار، سیاستمدار و مدیر اندیشکده در روند این بررسی ها و ارزیابی ها همکاری داشته اند.  جیمز مک گان که این بررسی زیر نظر او صورت گرفته و انتشار یافته، در پیش گفتار این گزارش با صراحت نظر می نویسد که اندیشکده ها با چالش های حیاتی رودررو هستند.  مک گان از این موضوع شاکی است که در رأی گیری بر سر برکسیت (خروج بریتانیا از اتحادیه اروپا) و انتخابات ریاست جمهوری آمریکا در سال گذشته، نه تنها نهادهای نظرسنجی که اندیشکده ها نیز یکدست ناتوانی و ناکامی خود را به نمایش گذاشتند.  این دانش پژوه دانشگاه پنسیلوانیا می افزاید که جنبش های اجتماعی می بایستی فن آوری های تحول آفرین را به اهرم های قدرت بدل می ساختند و سپس آن را برای سیاست های تحول آفرین به خدمت می گرفتند.  ابرقدرت آمریکا به مثابه یک اندیشکده  خواننده با مطالعه این گزارش که در قالب یک رده  بندی ۵۲ گانه  برای اندیشکده ها و در ۱۷۰ صفحه ارائه شده، تا اندازه ای همچنان سردرگم می ماند. اما با این همه، با تفکیک گسترده ای که صورت گرفته، این گزارش می تواند زوایای جذاب و جالبِ دنیای میانجیگری میان دانستن و سیاست را به روی خواننده بگشاید.  از همان نگاه اول به کمیّت و منشاء جغرافیایی این نهادها، گزارش برای خواننده جذاب می شود: ایالات متحده آمریکا با ۱۸۳۵ اندیشکده، دارای گسترده ترین و سازمان یافته ترین سرمایه در حوزه اندیشه سازی و بدین گونه در حوزه قدرت نرم در پهنه جهانی است.  چین با فاصله بسیار، با ۴۳۵ نهاد در جایگاه دوم می نشیند، و آلمان با ۱۹۵ اندیشکده در مرتبه پنجم قرار دارد.  کشورهای حوزه خاورمیانه و شمال آفریقا در مجموع ۳۹۸ نهاد و پهنه ی کشورهای آفریقایی جنوب صحرا (موسوم به آفریقای سیاه) دارای ۶۱۵ اندیشکده هستند.  نهاد بروکینگز ( ) در ایالات متحده آمریکا، اندیشکده شماره یک و پراهمیت ترین آن در پهنه جهانی ارزیابی شده است. رتبه دوم به چتم هاوس ( ) در بریتانیا تعلق گرفته که با اعطای عنوان اندیشکده سال نیز از آن تقدیر شده است.  در میان ۱۷۵ بهترین نهادهای اندیشکده در سطح جهان، سه اندیشکده آلمانی در رتبه های ۱۶، ۱۷ و ۱۸ قرار گرفته اند که عبارتند از: بنیاد کنراد آدناوئر () که به حزب دمکرات مسیحی آلمان نزدیک است، بنیاد فریدریش اِبِرت () نزدیک به حزب سوسیال دمکرات و بنیاد علم و سیاست برلین ().  بنیاد علم و سیاست برلین برای پارلمان فدرال آلمان (بوندستاگ) و دولت فدرال آلمان، در حوزه های سیاست خارجی و سیاست امنیتی نقش مشورتی دارد و یکی از نهادهای پژوهشی پرنفوذ در آلمان است.  فرانک پریس، رئیس اداره کل همکاری های اروپا و بین الملل بنیاد کنراد آدناوئر به دویچه وله می گوید که جایگاه بالای این نهاد بی دلیل نیست زیرا با ۸۰ دفتر خود در سراسر جهان، از یک شبکه گسترده بین المللی برخوردار است و رابطه زیادی با کارشناسان حوزه های منطقه ای دارد.  در دسته بندی بهترین کنفرانس اندیشکده، کنفرانس امنیتی مونیخ مقام اول را به خود اختصاص داده است.  یکی از نهادهای آلمانی که رتبه اول را به خود اختصاص داده انستیتوی ماکس پلانک در دسته بندی علم و فن است. مرکز پژوهش های توسعه بن () در جایگاه سوم قرار گرفته است.  در دسته  بندی سیاست محیط زیست انستیتوی پیامدهای اقلیمی پتسدام () در آلمان جایگاه دوم را دارد.  در دسته بندی شفافیت و حکمرانی خوب، نهاد غیردولتی آلمانی شفافیت بین الملل () جایگاه اول را دارد.  با این حال، در میان ۳۵ اندیشکده  در دسته بندی سیاست بهداشت جهانی و در میان ۶۵ اندیشکده در حوزه سیاست تربیتی نام آلمان به چشم نمی خورد.گروهی از محققان آمریکایی به این نتیجه رسیده‌اند که حتی دختربچه‌های ۶ ساله به واسطه کلیشه‌های جنسیتی فکر می‌کنند نسبت به پسران همسال خود از هوش کمتری برخوردارند. این در حالی است که تا ۵ سالگی آنها خود را برابر می‌دانند.نتایج یک مطالعه علمی تازه که توسط پژوهشگران دانشگاه ایلی نوی انجام شده، حاکی از مشاهد ه ای تلخ در مورد تأثیر کلیشه های جنسیتی بر کودکان است. این تحقیق نشان می دهد که دختربچه ها از سن شش سالگی به بعد گمان می برند که استعداد شان از پسربچه های هم سن و سال شان کمتر است.  این تحقیق به سرپرستی لین بین، روانشناس دانشگاه ایلی نوی و همکارانش صورت گرفته و در مجله تخصصی ساینس منتشر شده است. آنها گفته اند که دختران از این سن به بعد گمان می برند که یک سری از فعالیت ها مخصوص آنها نیست فقط به این دلیل که فکر می کنند به اندازه کافی باهوش نیستند.  پژوهشگران مشاهده کرده اند که دختربچه ها در سن پنج سالگی خود را به همان اندازه باهوش نسبت به پسران هم سال شان می دانند، اما اندک زمانی بعد به نظر می رسد که این اعتماد به نفس رنگ می بازد.  واقعا باهوش یا واقعا سختکوش  تیم پژوهشگران برای انجام این تحقیق مجموعا ۴۰۰ کودک ۵ تا ۷ ساله را مورد پرسش قرار داد. این کودکان از طبقه متوسط سفیدپوست جامعه آمریکا انتخاب شدند و از همین رو نیز پژوهشگران تأکید کرده اند که نتایج بدست آمده نماینده همه طیف های اجتماعی و قومی این کشور نیست.  محققان در یکی از آزمون های ابتدایی خود داستانی را برای بچه ها تعریف کردند که قهرمان آن بسیار بسیار باهوش بود. آنها سپس با نشان دادن چهار عکس که تصویر دو زن و دو مرد را نشان می دادند، از بچه ها خواستند تا حدس بزنند قهرمان این داستان می تواند کدام یک از آدم های این تصاویر باشد.  دختربچه ها و پسربچه های ۵ ساله غالبا به طور یکسان هم جنسان خود را انتخاب کردند. اما در گروه سنی ۶ و ۷ سال نتیجه طور دیگری رقم خورد؛ دختربچه ها به طور قابل توجهی هم جنسان خود را کمتر مثبت ارزیابی کرده و اغلب مردان را انتخاب کردند.  در مرحله بعدی این آزمون دانشمندان دو بازی فکری با محتوای مشابه را به بچه ها دادند. با این تفاوت که روی یکی از بازی ها نوشته شده بود برای بچه هایی که واقعا واقعا باهوش هستند. روی بازی دیگر اما جمله دیگری نقش بسته بود: برای بچه هایی که واقعا واقعا سختکوش هستند.    پس از معرفی این بازی ها به بچه ها دانشمندان مشاهده کردند که دختربچه های ۶ و ۷ ساله در مقایسه با پسربچه های همسن  و سال شان به طرزی قابل توجه علاقه کمتری نسبت به بازی ای نشان دادند که روی آن نوشته شده بود برای بچه های واقعا باهوش.  اما بازی دیگر که برای بچه های واقعا سختکوش بود، به طور مساوی مورد توجه دختربچه ها و پسربچه ها قرار گرفت. اجرای این آزمون روی بچه های ۵ ساله نشان داد که آنها تفاوتی میان بازی ها قائل نشده اند و به یک اندازه آنها را دوست داشته اند.  وفور قهرمانان مرد، کمبود قهرمانان زن  این پژوهشگران در مقاله خود تصریح کرده اند که نمی توان به وضوح چگونگی پیدایش چنین تغییری را در طرز تفکر و ارزیابی بچه ها توضیح داد، اما نکته ای که واضح است تأثیر هنجارهای اجتماعی در تقویت کلیشه های جنسیتی است که روی کودکان نیز از همان سنین پایین تأثیر می گذارد.  لین بین، سرپرست این تیم تحقیقاتی می نویسد: «جامعه ما تمایل دارد هوش و درخشش را بیشتر با مردان پیوند دهد تا با زنان.»  همین طرز نگرش نیز به اعتقاد پژوهشگران مانع از آن می شود که زنان به سراغ مشاغلی بروند که با هوش و استعداد ذاتی پیوند خورده اند.  دو تن از پژوهشگران در مقاله ای که برای نیویورک تایمز نوشته اند به شخصیت های داستانی در کتاب های معروف اشاره کرده اند که غالب آنان مرد هستند. هر چند در این میان استثناهایی نظیر شخصیت هرمیون گرنجر در داستان های هری پاتر وجود دارد، اما با این حال تفکر قالب اجتماع به گفته این دانشمندان بیشتر مشوق این دیدگاه است که باهوش بودن یک استعداد ذاتی مردانه به شمار می رود.  آنها در مقاله خود به نتیجه تحقیقی اشاره کرده اند که در سال ۲۰۱۴ بر پایه جستجوهای والدین آمریکایی در گوگل منتشر شده بود. در این تحقیق گفته شده بود که والدین آمریکایی پرسش آیا پسر من نابغه است؟ را دو برابر جمله آیا دختر من نابغه است؟ در گوگل جستجو کرده اند.  این در حالی است که پرسش هایی که با ظاهر مرتبط بوده اند، بیش از همه شامل حال دختران می شده است. برای نمونه پرسش آیا دختر من اضافه وزن دارد؟ نزدیک به ۷۰ درصد بیش از پرسش آیا پسر من اضافه وزن دارد؟ در گوگل جستجو شده بود.  محققان می گویند تأکید جامعه، آموزگاران و والدین بر اهمیت یادگیری و سختکوشی و نه فقط توانایی ذاتی می تواند سپری برای دختران در راستای محافظت از آنان در برابر کلیشه های جنسیتی باشد.  از سوی دیگر همانطور که برخی پژوهش ها نشان داده اند خلق و ارائه مدل  های موفق آموزنده برای دختران می تواند موجب تقویت انگیزه  آنها شده و این ذهنیت را که دختران از نظر هوشی توانایی رقابت با پسران را ندارند، در آنها از میان ببرد.روسیه و ترکیه توافق کردند با احداث دو خط لوله، گاز روسیه را به ترکیه و اروپا انتقال دهند. اجرای این پروژه اروپا را به گاز روسیه بیشتر وابسته می‌کند و در تعیین قیمت گاز صادراتی ایران به ترکیه هم تاثیر خواهد گذاشت.روز چهارشنبه ۱۳ بهمن (اول فوریه) شورای فدراسیون روسیه قرارداد ساخت خط لوله انتقال گاز طبیعی جریان ترکیه یا ترکیش استریم را  تصویب کرد. مقام های ترکیه و روسیه اطلاع دادند که کارهای ساختمانی آن به زودی آغاز می شود.  بیشتر بخوانید: امضای بزرگترین قرارداد گازی بین پوتین و اردوغان  بخش روسی خط گاز چندین  سال است احداث شده و این خط لوله تا کناره های دریای سیاه برای صدور گاز آماده است. اکنون این خط لوله در کف دریا تا سواحل ترکیه کشیده خواهد شد. بر اساس این توافقنامه قرار است نهایتا سالانه بیش از ۶۰ میلیارد مکعب گاز روسیه به ترکیه و از خاک این کشور به اروپا انتقال یابد.  برخی از کارشناسان امور گاز در ترکیه معتقدند ترکیش استریم اگرچه اروپا را  به گاز روسیه بیشتر وابسته خواهد کرد اما به اقتصاد ترکیه رونق می بخشد و روسیه و ترکیه را هر چه بیشتر به یکدیگر نزدیک خواهد کرد. هزینه پیش بینی شده از احداث خط لوله رقمی در حدود ۵ میلیارد دلار است که بخش عمده این هزیه توسط گاز پروم پرداخت خواهد شد.  به باور همین کارشناسان این تحول گازی منطقه (احداث خط لوله ترکیش استریم) برای ایران می تواند باخت بزرگی باشد، چونکه ترکیه با در اختیار داشتن گاز روسی قادر است نرخ گاز وارداتی از ایران را خود تعیین کند. به گفته مقامات ترکیه و روسیه بهره برداری از خط لوله گازی ترکیش استریم در سال ۲۰۱۹ خواهد بود. موعد اعتبار قرارداد طرفین ۳۰ ساله است و هر ۵ سال نیز می تواند تمدید شود.  چراغ سبز برای شروع احداث خط لوله  اولین بار تاسیس خط لوله ترکیش استریم بجای خط لوله ساوت استریم در جریان سفر ولادیمیر پوتین، رئیس جمهور روسیه در دسامبر ۲۰۱۵ به ترکیه پیشنهاد شد و توافقنامه اولیه آن توسط روسای جمهور دو کشور به امضا رسید.  اکنون پارلمان های هر دو کشور اجرا و نهایی شدن ترکیش استریم را تصویب کردند. مقام های روسی بر این باورند که این خط لوله می تواند ریسک های ترانزیتی را کاهش دهد. در حال حاضر بخش عمده خط لوله گازی روسیه از خاک اوکرائین عبور می کند که برای روسیه به دلیل روابط تیره با این کشور، با ریسک  سیاسی همراه بوده است.  بیشتر بخوانید: اتحادیه اروپا در تلاش تاسیس خط لوله گاز ترانس  خزر  امید شکری کله سر، کارشناس انرژی که در حوزه گازی روسیه و ایران تحقیق می کند به دویچه وله می گوید، اتحادیه اروپا خواستار کاهش وابستگی به گاز روسیه است و نگاه چندان مثبتی به اجرای این پروژه ندارد. او براین باور است، بحران اوکرائین و استفاده روسیه از سلاح انرژی، اتحادیه اروپا را مجبور کرده است منابع آلترناتیو برای گاز روسیه بیابد.  باخت ایران در معادلات گازی  به گفته امید شکری ایران در حال حاصر سالیانه ۱۰ میلیارد متر مکعب گاز به ترکیه صادر می کند و قرارداد ۲۵ ساله گازی دو کشور در سال ۲۰۲۱ به اتمام خوهد رسید. این کارشناس همچنین تاکید می کند که نیاز روز افزون ترکیه به گاز و افزایش سالانه ۴ تا ۶ درصدی میزان گاز مصرفی این کشور، لزوم تامین گاز از منابع مختلف و معتبر را افزایش داده است.  او می افزاید: «با توجه به اولویت ایران برای صادرات گاز به کشورهای همسایه، ترکیه یکی از این بازارهای بالقوه برای گاز ایران است. وابستگی بیستر ترکیه به گاز روسیه (بیشتر از ۵۰ درصد گاز مصرفی ترکیه توسط روسیه تامین می شود) از بعد تامین امنیت انرژی جای سئوال است. با واردات بیشتر گاز از ایران و یا کشور ثالث مثل آدربایجان می تواند از میزان وابستگی خود به گاز روسیه بکاهد.»  بیشتر بخوانید: ایران در جایگاه سومین تولیدکننده گاز جهان قرار گرفت  این کارشناس در گفت و گو با دویچه وله خاطرنشان کرد، ایران با بکار گیری دیپلماسی فعال انرژی بازار گاز ترکیه را حفظ کرده و قصد دارد سهم خویش را در این بازار افزایش دهد. قیمت پیشنهادی در این مرحله به گفته او می تواند در قراردادهای بعدی ایران و ترکیه موثر واقع شود.دویچه بانک که از موسسات مالی مهم آلمان محسوب می‌شود، باید به علت پول‌شویی در روسیه بیش از نیم میلیارد یورو جریمه بپردازد. بخشی از مبلغ باید به وزارت دارایی آمریکا و بخشی دیگر به مراجع بریتانیایی پرداخت شود.دویچه بانک به یکی دیگر از پرونده های مالی خود فیصله داده است. این پرونده به پول شویی های موسسه مالی مزبور در روسیه میان سال های ۲۰۱۱ تا ۲۰۱۵ میلادی ارتباط دارد.  بیشتر بخوانید: دویچه بانک به پولشویی در روسیه متهم شده است  به گزارش خبرگزاری رویترز، دویچه بانک در مدت زمان یاد شده به طور غیرقانونی ۱۰ میلیارد دلار میان دفاترش در مسکو، لندن و نیویورک جابه جا کرده است.  گفته می شود که مشتریان دویچه بانک در شعبه های این بانک مقادیر زیادی سهام به روبل روسیه خریداری کرده و در همان روز در بازارهای بورس در غرب فروخته اند.  بیشتر بخوانید: توافق دویچه  بانک برای پرداخت جریمه ۲۰۰ میلیون دلاری به خاطر نقض تحریم ها  دویچه بانک در پی تعیین وضع این مجازات مالی موظف است مبلغ ۴۲۵ میلیون دلار به وزارت دارایی آمریکا و ۱۶۳ میلیون پوند انگلیس نیز به مراجع بریتانیایی بپردازد.پس از گذشت دو سال از آغاز همکاری‌های تنگاتنگ و نزدیک اقتصادی ایران و روسیه، رئیس کمیسیون مشترک همکاری‌های دو کشور اعلام کرد که حجم مبادلات اقتصادی مسکو و تهران ۴۷ درصد افزایش یافته است.محمود واعظی، وزیر ارتباطات و فناوری اطلاعات ایران و رئیس کمیسیون مشترک همکاری های ایران و روسیه، در جمع خبرنگاران در بوشهر اعلام کرد که دو کشور با انعقاد تفاهم نامه های مختلف ظرف یک سال گذشته، حجم مبادلات اقتصادی شان را ۴۷ درصد افزایش داده اند.  واعظی ضمن اشاره به گام های مهم و دستاوردهای خوب در راستای توسعه مبادلات اقتصادی دو کشور، از جمله به امضای قراردادی به ارزش یک میلیارد دلار به منظور احداث چهار واحد نیروگاهی در بندرعباس اشاره کرد.  از دیگر مصوبات کمیسیون مشترک همکاری های ایران و روسیه، آغاز اجرای برقی کردن راه آهن گرمسار– اینچه برون با سرمایه گذاری ۲۱ میلیارد دلار در پی انعقاد تفاهم نامه با روسیه بوده است.  باز شدن پای روس ها به راه آهن ایران  رسانه های ایران از مدت ها پیش اعلام کرده بودند که پای روس ها به راه آهن ایران باز شده است. برقی سازی خط راه آهن گرمسار به اینچه برون از ماه ها پیش مطرح شده و روسیه یکی از اصلی ترین مشتریان سرمایه گذاری در آن بوده است.  مدیرعامل سابق شرکت راه آهن پاییز سال گذشته (۱۳۹۴) اعلام کرده بود که روس ها آماده سرمایه گذاری یک میلیارد و ۲۰۰ میلیون یورویی در برقی سازی این پروژه عظیم هستند.  پس از آن نیز در جریان سیزدهمین اجلاس مشترک اقتصادی ایران و روسیه که اواخر آذر ماه سال جاری (۱۳۹۵) برگزار شد، بحث تأمین مالی این پروژه دوباره در دستور کار قرار گرفت و پس از چند ماه اعلام شد که این پروژه ی ریلی با سرمایه گذاری مستقیم روس ها ساخته خواهد شد.  از پروژه راه آهن گرمسار– اینچه برون که در مسیر خود از ساری و گرگان عبور می کند، به عنوان پروژه ای یاد می شود که می تواند بخش قابل توجهی از ترافیک سفرهای ریلی به شمال شرق ایران را کم کند.  این پروژه در عین حال قرار است خط گرگان را هم نوسازی کند. مدیرعامل سابق شرکت راه آهن چند سال پیش درباره وضع وخیم خط گرگان گفته بود که می توان بعضی از پیچ های ریل آن را با دست باز کرد. حال قرار است با نهایی شدن این پروژه، سرعت عبور قطارها در این خط به استانداردهای جهانی نزدیک شود.  روسیه همچنین روز ۱۱ آبان ماه سال جاری اعلام کرده بود که راه آهن این کشور در ایران دفتر نمایندگی تأسیس خواهد کرد. استول یارف، نماینده شرکت راه آهن روسیه، ضمن تأکید بر اینکه شرکت راه آهن روسیه توجه ویژه ای به بندرها و نقاط جذب جریان های باری دارد، پروژه گرمساراینچه برون را کلید روسیه در ایران خوانده بود.  دسترسی ایران به سواحل طولانی خلیج فارس، دریای عمان و سواحل دریای خزر همواره مورد توجه قدرت های بزرگ اقتصادی جهان بوده است. به همین خاطر نیز از مدتی پیش بحث ساخت و تکمیل کریدور ریلی روسیه – ایران دوباره مطرح شد.  علاقه روس ها به ایجاد کریدور ترانزیتی از شمال به جنوب ایران، نشانگر موقعیت ویژه ی استراتژیک ایران از جمله در عرصه ی اقتصادی است. ایران می تواند در صورت تکمیل مسیرهای ناتمام ریلی و جاده ای خود، از ترانزیت کالا از طریق خطوط ریلی و جاده ای درآمد بالایی داشته باشد.  به گفته ی مقام های روسیه، اجرای طرح موسوم به کریدور شمال ـ جنوب و استفاده از راه آهن، از جمله مدت زمان حمل گندم روسیه به ایران و دیگر کشورهای حاشیه خزر را تقریبا سه برابر کاهش می دهد و از ۱۶ روز به ۵ روز می رساند.  بر همین اساس نیز در شهریور ماه ۱۳۷۹ در سن پترزبورگ موافقت نامه کریدور حمل و نقل بین المللی شمال  جنوب()  به امضای وزیران حمل و نقل سه کشور ایران، هند و روسیه رسید.  افزایش صادرات به روسیه  محمود واعظی همچنین ضمن اشاره به اینکه روسیه بازار خوبی برای محصولات ایرانی فراهم کرده است گفت که صادرات ایران به روسیه افزایش یافته، اما به میزان این افزایش اشاره ای نکرد.  از جمله خبرهای دیگری که وزیر ارتباطات و فناوری اطلاعات ایران در برابر خبرنگاران عنوان کرد، توسعه بازار لبنیات، سبزیجات و میوه جات ایران در روسیه بود. واعظی اما در مورد حدود این توسعه نیز سخنی نگفت.  کارشناسان، بخصوص با توجه به چهار فاصلی بودن جغرافیای ایران و نزدیکی دو کشور به یکدیگر، صدور محصولات کشاورزی به روسیه را فرصتی برای ایران ارزیابی می کنند. سالانه حدود ۴۰ میلیون دلار از واردات روسیه به محصولات کشاورزی اختصاص دارد. مجموع تولیدات کشاورزی ایران نیز سالانه ۱۲۰ میلیون تن برآورد می شود.  به گفته ی کارشناسان، ایران ظرفیت این را دارد که به نیمی از نیاز روسیه در حوزه کشاورزی پاسخ دهد، اما به دلیل نبود زیرساخت های لازم، بخصوص در حوزه ی توزیع، ایران نتوانسته از این ظرفیت استفاده کند. در حال حاضر مجموع تمامی صادرات ایران به روسیه حدود ۱۷۰ میلیون دلار تخمین زده می شود.  سرمایه گذاری روسیه در ایران و مبادلات اقتصادی دو کشور تاکنون بیشتر در حوزه ی نفت و انرژی بوده است. یکی از آخرین نمونه های حضور پررنگ تر روسیه در اقتصاد ایران، سپرده شدن توسعه ی هفت میدان نفتی ایران به این کشور بود.  روز ۲۳ آذرماه سال جاری ایران و گازپروم روسیه تفاهم نامه ای را بر سر دو میدان نفتی امضا کردند. هم زمان با این تفاهم نامه که راه را برای روسیه جهت مطالعه ی میدان های نفتی چشمه خوش و چنگوله باز کرد، بیژن زنگنه، وزیر نفت جمهوری اسلامی، اعلام کرد که ایران در نظر دارد توسعه ی هفت میدان نفتی خود را به شرکت های روسی بسپارد.  یک روز پیش از آن، الکساندر نوواک، وزیر انرژی روسیه، به همراه یک هیأت بزرگ اقتصادی و نفتی ۵۹۰ نفره و به منظور پیوستن به ادامه ی مذاکرات نفتی دو کشور به ایران رفته بود.  هم زمان نشست بزرگ همکاری های تجاری ایران و روسیه که یک هیات ۳۲۰ نفری از رؤسای شرکت های بزرگ، فعالان اقتصادی و سرمایه گذاران روسی به همراه همتایان ایرانی خود در آن شرکت داشتند، برگزار شد.  بیژن زنگنه همچنین اعلام کرده بود که ایران برای فروش روزانه ۱۰۰ هزار بشکه نفت به روسیه، با این کشور به تفاهم رسیده که هزینه نیمی از آن به صورت خدمات فنی و مهندسی و نیمی از آن به صورت نقدی پرداخت می شود.  بهبود مناسبات روسیه و ایران ظرف دو سال گذشته که با کاهش سطح تحریم ها علیه ایران حاصل شده بود، می تواند نگرانی دولت جدید آمریکا را نیز برانگیزد.  هفته گذشته سایت بلومبرگ با انتشار مقاله ای مدعی شد که تیم دونالد ترامپ در حال حاضر سرگرم بررسی مناسبات ایران و روسیه است و در نظر دارد، روسیه را به دوری از جمهوری اسلامی ایران متقاعد کند. مشاوران ترامپ ارزیابی مثبتی از نقش ایران در سوریه و خاورمیانه دارند.به گزارش موسسه تحقیقات اقتصادی اینفو، موازنه مثبت تجاری آلمان با ۲۹۷ میلیارد دلار در سال ۲۰۱۶ از چین پیشی گرفت و این کشور رکورد صادرات کالا در جهان را شکست. چین در سال ۲۰۱۵ میلادی رکورددار صادرات کالا در جهان بود.کریستیان گریم، یکی از کارشناسان موسسه تحقیقات اقتصادی (اینفو) در دانشگاه مونیخ آلمان، در گفت و گو با خبرنگار خبرگزاری رویترز اعلام کرد که سطح صادرات کالا از آلمان به کشورهای دیگر جهان در سال ۲۰۱۶ میلادی ۲۹۷ میلیارد دلار بیشتر از میزان واردات کالا به این کشور بوده است.   به این ترتیب آلمان مقام اول صادرات جهان را در سال گذشته میلادی به خود اختصاص داده است. چین با ۲۴۵ میلیارد دلار در مقام دوم قرار گرفته و ژاپن مقام سوم صادرات جهان در سال گذشته میلادی (۲۰۱۶) را به خود اختصاص داده است. چین در سال ۲۰۱۵  رکورددار صادرات کالا در جهان بود.  موسسه تحقیقات اقتصادی اینفو همچنین اعلام کرده است که اقتصاد آمریکا منفی ترین موازنه تجاری را در سال گذشته میلادی داشته است. واردات کالا در این کشور در سال گذشته میلادی (۲۰۱۶) ۴۷۸ میلیارد دلار بیشتر از صادرات کالا از این کشور به دیگر کشورهای جهان بوده است.  کریستیان گریم، کارشناس موسسه تحقیقات اقتصادی اینفو، در این باره می گوید، این موازنه منفی در آمریکا نشان می دهد که مصرف کالا در آمریکا بسیار بیشتر از تولید است و این کشور با این موازنه منفی، خود را به دیگر کشورهای جهان بدهکار می کند.»  اگر این ارقام سبب شادی بخش اقتصاد آلمان می شود، اما خاری است بر چشم دونالد ترامپ، رئیس جمهوری آمریکا. او چین را متهم کرده که رابطه اقتصادی اش با آمریکا ناعادلانه است و همچنین شرکت های خودروسازی آلمان را تهدید به پرداخت حق گمرکی بیشتر کرده است.  کریستیان گریم بر این نظر است که موازنه اقتصادی مثبت آلمان از ماه ژانویه تا نوامبر ۲۰۱۶ میلادی ۲۵۵ میلیارد دلار بوده و کالاهای آلمانی به شدت مورد توجه کشورهای منطقه یورو هستند. اما دیگر کشورهای اروپایی که عضو اتحادیه اروپا نیستند نیز خواستار خرید کالاهای آلمانی هستند.اتحادیه حمایت از مصرف‌کنندگان آلمان از شرکت واتس اپ به دادگاه شکایت کرده است. مورد شکایت: واتس اپ به‌طور غیرقانونی داده‌های اعضای خود را جمع‌آوری می‌کند و در اختیار فیس‌بوک قرار می‌دهد.اتحادیه فدرال حمایت از مصرف کنندگان آلمان ()  شکایت خود را از شرکت پیام رسان فوری برای تلفن های هوشمند (واتس اپ) به دادگاه شهر برلین آلمان ارائه کرده است. این اتحادیه مخالف دادن شماره های تلفن اعضای شرکت واتس اپ به شرکت مادر فیس بوک است.  واتس اپ در ماه اوت سال گذشته میلادی (۲۰۱۶) مقررات امنیتی و شرایط استفاده از این شرکت پیام رسان را تغییر داد. اتحادیه حمایت از مصرف کنندگان آلمان بر این نظر است که این شرکت بر طبق قوانین جدید به طور غیرقانونی داده های اعضای خود را جمع آوری کرده و در اختیار شرکت فیس بوک می گذارد.  فیس بوک در ماه نوامبر سال گذشته میلادی (۲۰۱۶) پس از اعتراض حامیان حریم خصوصی اطلاعات شهروندی در آلمان و هشدار اتحادیه حمایت از مصرف کنندگان این کشور دریافت و استفاده از داده های شرکت واتس اپ را در اروپا لغو کرد.  شماره های تلفن واتس اپ برای فیس بوک  برمبنای اطلاعات داده شده از طرف شرکت واتس اپ این شرکت یک میلیارد عضو دارد. واتس اپ در پایان ماه اوت سال گذشته میلادی (۲۰۱۶) اعلام کرد که شماره تلفن های اعضای خود را به شرکت فیس بوک می دهد.  بیشتر بخوانید: دو روش جلوگیری از دسترسی فیس بوک به اطلاعات تان در واتس اپ  این شرکت همچنین قرار بود اطلاعاتی در باره نحوه استفاده شهروندان از پیام های کوتاه فوری را نیز به فیس بوک ارائه کند. فیس بوک با دریافت این اطلاعات می خواست از جمله نحوه استفاده از تبلیغات خود را بهبود بخشد و برای اعضای واتس اپ نیز تبلیغ بفرستد.  اتحادیه فدرال حمایت از مصرف کنندگان آلمان () تاکید کرده که تحویل اطلاعات اعضای واتس اپ به فیس بوک ارتباطی به این موضوع ندارد که آیا این افراد کاربر فیس بوک هستند یا نه. این اتحادیه اعلام کرده که واتس اپ حتی تلفن های افرادی که در دفتر تلفن بایگانی خود داشته را نیز به فیس بوک تحویل می دهد.  اتحادیه فدرال حمایت از مصرف کنندگان آلمان () با این شکایت می خواهد به این هدف برسد که کلیه اطلاعاتی که از طرف شرکت واتس اپ به فیس بوک رسیده از میان بروند. این شرکت همچنین باید شرایط امنیت اعضای خود را بهبود بخشد و حریم خصوصی اطلاعات شهروندی را رعایت کند.به دنبال تهدید ترامپ که گفت همه گزینه‌‌ها در برابر ایران روی میز است مقام‌های ایرانی در واکنش‌های خود گاه با احتیاط و گاه با توپ و تشر سخن گفتند. اما نوعی نگرانی حتی در توپ و تشرهای جناح تندرو نیز دیده می‌شود.«تهدیدها تاثیری بر ایران ندارند زیرا ما امنیت مان را از مردم مان می گیریم.» این واکنش وزیر خارجه ایران، محمدجواد ظریف در حساب توئیتری خود در پاسخ به توئیت های تهدید آمیز دونالد ترامپ در چند روز اخیر است.  ترامپ تهدید کرده است که به زودی تحریم های جدیدی علیه ایران اعمال خواهد کرد و هیچ گزینه ای (اشاره به حمله نظامی) حذف نشده است.  به دنبال آزمایش موشکی ایران در روز یک شنبه (۲۹ ژانویه) این تهدیدها اوج تازه ای به خود گرفتند و از سوی سایر سیاستمداران آمریکایی، از جمله نماینده آمریکا در سازمان ملل و گروهی از نمایندگان مجلس سنای آمریکا نیز تکرار شدند. روز پنج شنبه (۲ فوریه۱۴ بهمن) ۲۱ نفر از سناتور ها که در میا ن آن ها دمکرات ها هم بودند، همراه با باب کورکر، رئیس کمیته روابط خارجی سنای آمریکا نیز خواهان تشدید تحریم های ایران شدند تا به گفته آن ها این کشور«به اندازه کافی فشار احساس کند و به حمایت از گروه های تروریستی و آزمایش موشک های بالستیک خاتمه دهد.»  یک روز قبل  از آن ها مایکل فلین، مشاور امنیت ملی آمریکا نیز از رفتار بی  ثبات کننده ایران در خاورمیانه انتقاد کردهو گفت: «ما امروز رسما به ایران اخطار می دهیم.» بهرام قاسمی سخنگوی وزارت امور خارجه در واکنش به این سخنان آن ها حاوی ادعاهای بی پایه، تکراری و تحریک آمیز دانست و گفت که این سخنان «در حالی بیان می شود که تلاش های جمهوری اسلامی ایران در مبارزه با گروه های تروریستی در منطقه خاورمیانه بر کسی پوشیده نیست»  او اضافه کرد: «جای تاسف است که دولت آمریکا بجای قدردانی از ملت ایران برای مبارزه مستمر با تروریسم، با تکرار ادعاهای بی اساس و اتخاذ سیاست های نابخردانه عملا به گروه های تروریستی کمک می کند.»  توپ و تشر توام با ترس  اما این فقط وزارت خارجه ایران نبود که نسبت به تهدیدهای آمریکا دست به موضع گیری زد.  علی اکبر ولایتی، مشاور امور بین الملل آیت الله علی خامنه ای در واکنش به موضع گیری مقا م های آمریکایی که تاکید کرده اند حرکات و فعالیت های ایران را به دقت زیر نظر می گیرند، گفت: این اولین بار نیست که یک فرد بی تجربه ایران را تهدید می کند، حکومت جدید آمریکا نیز متوجه خواهد شد که تهدید ایران کارساز نیست و باید رجزخوانی های بی پشتوانه را تمام کند.  بیشتر بخوانید:آمریکا با تحریم های جدید به آزمایش موشکی ایران پاسخ می دهد  روز جمعه (۱۵ بهمن۳ فوریه) نیز نوبت به خطیب نماز جمعه و سخنران پیش از او رسید تا هریک به سهم خود در مقام پاسخگویی برآیند.  محسن محمودی، رئیس شورای هماهنگی سازمان تبلیغات اسلامی استان تهران در سخنرانی پیش از خطبه های نمازجمعه این هفته تهران گفت: « مردم انقلابی ایران با حضور در راهپیمایی ۲۲ بهمن پاسخ یاوه گویی های رئیس جمهور جدید آمریکا را می دهند.» او روشن نکرد در صورت گسترش تحریم ها یا جنگ، این راهپیمایی چه دردی از مردم دوا می کند؟  احمد خاتمی، از تریبون نماز جمعه تهران به آمریکا پیام داد: «ما مثل کوه مقاوم و استوار بر آرمان هایمان ایستاده ایم، خسته نشدیم اما شما را خسته می کنیم.» او در جای دیگری از خطبه اش به آزمایش  های موشکی ایران اشاره کرده و آن ها را جلوه اقتدار جمهوری اسلامی نامید.  آزمایش های موشکی جلوه اقتدار  اگرچه حسین دهقان، وزیر دفاع ایران، آزمایش موشکی اخیر این کشور را موفقیت آمیز خوانده است، کارشناسان نسبت به توان رزمی نیروی هوایی ایران با تردید می نگرند.  جمهوری اسلامی آخرین مانور موشکی خود را ابتدا سه روز بعد از آنکه آمریکا آن را فاش کرد، تایید کرد و چیزی درباره علت منجفر شدن این موشک در هوا نگفت. برخی کارشناسان احتمال می دهند که این موشک بر اثر نقص فنی در هوا منفجر شده باشد.  بیشتر بخوانید:وزیر دفاع ایران: آزمایش موشکی اخیر موفقیت آمیز بود  روز جمعه محسن رضایی دبیر مجمع تشخیص مصلحت نظام نیز با تقلید از لحن توئیت های ترامپ به او گفت: «امروز آقای ترامپ توئیت کرده که من به ایران اخطار داده ام. بزرگ تر از تو به ایران اخطار داده اند و کاری نتوانسته اند بکنند. مراقب باشید آقای ملک سلمان و نتانیاهو زیر پای شما پوست خربزه نیندازند. آقای ترامپ بیشتر فکر کنید.»  جناح تندرو جمهوری اسلامی اگرچه در همه این پیام ها تلاش کرده است پاسخ تهدید های آمریکا را مثل همیشه با توپ و تشر بدهد، اما از واکنش های تندی که تاکنون در لحن مقام های جمهوری اسلامی مرسوم بود، فعلا خبری نیست. شاید علی خامنه ای، رهبر جمهوری اسلامی در سالگرد انقلاب اسلامی رویه دیگری در پیش گیرد. آ نگاه باید دید در مقابل چه جوابی از حساب توئیتری ترامپ بیرون می آید.  بسیاری تحلیلگران به مقام های جمهوری اسلامی هشدار داده اند که از واکنش های پر سر و صدا و بی پشتوانه بپرهیزند.  بیشتر بخوانید:«آزمایش موشکی ایران به سیاست های تشنج زدایانه خدمت نمی کند»دولت جدید آمریکا در واکنش به آزمایش موشکی اخیر ایران شماری از شرکت‌ها و افراد دست‌اندرکار در برنامه موشکی این کشور را مشمول تحریم کرد. ۱۲ شرکت و ۱۳ فرد به فهرست تحریم‌های قبلی ایران افزوده شده‌اند.بر اساس بیانیه وزارت خزانه داری آمریکا شماری ازشرکت ها و افراد دست اندکار در برنامه موشکی ایران مشمول تحریم های جدید آمریکا شده اند.  در این بیانیه از افزوده شدن ۱۲ شرکت و ۱۳ فرد به فهرست تحریم های آمریکا علیه ایران خبر داده شده است. مرکز برخی از شرکت های تحریم شده در امارات، لبنان و چین است.  شرکت احداث و تجارت ماهر، شرکت تجارت و مهندسی میراژ، شرکت میراژ برای خدمات مدیریت پسماند و زیست محیطی، شرکت دارویی ریم در لبنان، شرکت تجاری کوسالینگ، شرکت واردات صادرات قرن جدید نینگبو در چین، شرکت پیرل رویال در امارات از جمله شرکت های مشمول تحریم های جدید هستند.  چهار شرکت مستقر در لبنان که در فهرست تحریم های جدید هستند به ارتباط با سپاه پاسداران انقلاب اسلامی متهم شده اند.  جان اسمیت، یک مقام وزارت خزانه داری امریکا تحریم های جدید را ناقض برنامه جامع اقدام مشترک (برجام) ندانسته است. او با تاکید بر آمادگی آمریکا برای اعمال تحریم های جدید علیه ایران به دلیل فعالیت های موشکی، افزوده است: «ما به طور فعال همه ابزارهای موجود از جمله تحریم های مالی را برای واکنش به این رفتار ایران به کار می گیریم.»   ایران در حال بازی با آتش است  این تحریم ها واکنش به تازه ترین آزمایش موشکی ایران عنوان شده اند. ایران ابتدا در باره آزمایش موشک میانبرد بالسیک خود که روز یکشنبه (۱ فوریه) انجام شد سکوت اختیار کرد. اما مقام های آمریکایی از این آزمایش پرده برداشتند و آن را ناموفق اعلام کردند. ایران بعدآ خبر آزمایش را تایید کرد، ولی آن را موفقیت آمیز خواند.  خبر اعمال تحریم های جدید پس از چند روز تهدید و هشدار از سوی مقام های آمریکایی منتشر می شود. مایکل فلین، مشاور امنیت ملی آمریکا در بیانیه ای ضمن متهم سازی ایران به اقدامات تحریک آمیز و نقض قطعنامه سازمان ملل رسما به این کشور هشدار داد. قطعنامه ۲۲۳۱ سازمان ملل که پس از توافق ایران و کشورهای ۵+۱ با ایران صادر شد، از  ایران می خواهد که آزمایش و ساخت هرگونه موشکی که قابلیت حمل کلاهک اتمی را داشته باشد متوقف کند.   دونالد ترامپ نیز این اقدامات آمریکا را ناسپاسی ایران نسبت به برخورد نرم دولت اوباما توصیف کرد. ترامپ در تازه ترین توئیت خود در باره ایران نوشته است: «ایران درحال بازی با آتش است. آنها قدردان مهربانی اوباما با خود نیستند . من اینطور نیستم.»  دونالد ترامپ پنجشنبه نیز به خبرنگاران گفته بود که همه گزینه ها برای برخورد با ایران روی میز است.طبق اظهارات چند مقام آمریکایی، دولت ترامپ در واکنش به آزمایش اخیر موشکی ایران تحریم‌های جدیدی علیه جمهوری اسلامی وضع خواهد کرد. این تحریم‌ها شامل چند شخصیت، شرکت و نهاد ایرانی مربوط به فعالیت‌های موشکی خواهد شد.خبرگزاری ها به نقل از چند مقام آمریکایی که حاضر به علنی کردن نام خود نشدند گزارش داده اند که دولت جدید آمریکا خود را آماده نخستین اقدام تنبیهی علیه ایران می کند.  این اقدام در واکنش به آزمایش اخیر موشکی ایران انجام می شود و شامل تحریم های جدیدی علیه این کشور خواهد شد. این تحریم ها قرار است علیه چند شخصیت ، شرکت و نهاد دولتی اعمال شود. احتمالا نام اهداف مورد تحریم روز جمعه ۱۵ بهمن (۳ فوریه) اعلام خواهد شد.  این تحریم ها در هفته های نخست روی کار آمدن دولت جدید آمریکا اعلام می شود و سیاست دولت دونالد ترامپ را بازمی تاباند که گفته است در برابر ایران رویکرد سخت گیرانه تری در پیش خواهد گرفت. ترامپ در طول مبارزات انتخاباتی خود دولت باراک اوباما را متهم کرده بود که در مقابل ایران به اندازه کافی سخت گیر نیست و وعده داده بود که در صورت انتخاب شدن، این سیاست را تغییر خواهد داد.  بیشتر بخوانید: سیاست ترامپ در قبال ایران؛ تشدید فشارها و افزایش تحریم ها  کاخ سفید و دولت ترامپ تا کنون به این گزارش واکنش نشان نداده اند. هنوز روشن نیست چه کسانی و کدام نهادها تحریم خواهند شد.  بسیاری از تحریم هایی که پیش از این علیه ایران به دلیل برنامه اتمی کشور اعمال شده بود در سال های نهایی دولت اوباما به عنوان بخشی از توافق اتمی برداشته شد. برخی از این تحریم ها ممکن است بار دیگر در واکنشی تلافی جویانه و در رابطه با فعلیت های غیر اتمی ایران اعمال شود.  ایران مصرانه اعلام کرده هر تحریم جدیدی را نقض توافق اتمی خواهد دانست در نتیجه اقدام دولت ترامپ می تواند یک رویارویی تازه  میان آمریکا و ایران را رقم بزند . آمریکا گفته است که حق تحریم ایران را در رابطه با سایر موارد، از جمله حمایت این کشور از تروریسم برای خود محفوظ می داند.    مارک دوبوویتس، رئیس بنیاد دفاع از دمکراسی که مدافع رویکردی سخت گیرانه در برابر ایران است گفته است: «این اقدام در تطابق کامل با تعهد دولت اوباما به کنگره است مبنی بر این که توافق اتمی مانع از اعمال تحریم های غیر هسته ای نمی شود.»  خبر اعمال تحریم های جدید زمانی مطرح می شود که ترامپ و متحدانش از اقدامات تلافی جویانه علیه آزمایش موشکی ایران و حمایت این کشور از شورشیان شیعه حوثی در یمن سخن گفته اند. آمریکا ایران را متهم به تسلیح و تأمین مالی شورشیان یمن می کند که در این هفته از حمله  موشکی موفقی علیه یک کشتی جنگی متعلق به ائتلاف عربستان خبر داده اند. این ائتلاف که رهبری آن را عربستان سعودی بر عهده دارد از دولت به رسمیت شناخته شده یمن در برابر شورشیان این کشور حمایت می کند.  شبه نظامیان مورد حمایت ایران در عراق، سوریه و یمن متحدان آمریکا را هدف قرار می دهند.  بیشتر بخوانید: توئیت های تهاجمی ترامپ؛ تشدید جنگ لفظی تهران و واشنگتن  دولت ترامپ بارها با توافق هسته ای با ایران مخالفت کرده اما مقام های ارشد دولت او گفته اند که رئیس جمهور به این توافق دست کم در حال حاضر احترام می گذارد.  قانونگذاران حزب جمهوری خواه می گویند که هم اکنون به دنبال راهکارهایی  هستند که فشار پیشین بر ایران را زنده نگاه دارند بی آنکه از توافق اتمی عقب نشینی کنند. دونالد ترامپ در تازه ترین موضع گیری خود در رابطه با ایران گفته است که در رویکرد آمریکا در قبال آزمایش موشکی ایران هیچ گزینه ای منتفی نیست.  قانونگذاران هر دو حزب رقیب دمکرات و جمهوری خواه کنگره از ترامپ خواسته اند که آزمایش اخیر موشکی ایران را بی پاسخ نگذارد.  بیشتر بخوانید: آمریکا: رسما به ایران اخطار می دهیم  علی اکبر ولایتی، مشاور رهبر جمهوری اسلامی در امور بین الملل به شدت به موضع آمریکا واکنش نشان داده و از ایالات متحده خواسته است تا رجزخوانی های بدون پشتوانه را متوقف کند.  او به خبرگزاری ایرنا گفته است که ایران برای دفاع از خود از هیچ کشوری اجازه نمی گیرد و با قدرت به فعالیت دفاعی خود ادامه خواهد داد.وزیر راه و شهرسازی ایران می‌گوید قرارداد با کمپانی بوئینگ با فرمان رئیس جمهوری آمریکا لغو نمی‌شود زیرا قراردادی تجاری است. آخوندی افزوده که دو هواپیمای دیگر در اسفند به ناوگان ایران افزوده می‌شوند.وزیر راه ایران در واکنش به خبرهایی مبنی بر احتمال لغو قرارداد معامله ۱۰۰ هواپیمای بوئینگ، اعلام کرد که چنین اتفاقی نخواهد افتاد.  عباس آخوندی، روز پنجشنبه ۱۴ بهمن از افتتاح پروژه های جدید در حوزه حمل و نقل ریلی، آزادراه ها و نوسازی ناوگان هوایی خبر داد و گفت ورود دو هواپیمای دیگر در ماه اسفند، جزو این طرح هاست.  آخوندی این احتمال را که معامله با بوئینگ با فرمان ترامپ  لغو شود، رد کرد و گفت: « چنین اتفاقی نمی افتد، چرا که این یک قرارداد تجاری است.»  فرهاد پرورش، مدیرعامل ایران ایر، در ۲۱ آذر از نهایی شدن قرارداد فروش ۸۰ فروند بوئینگ به ایران خبر داده بود. نماینده بوئینگ نیز هم زمان اعلام کرد که قرارداد با تأیید دولت آمریکا به سرانجام رسیده است.  لغو تحریم فروش هواپیما به ایران یکی از موارد مندرج در برجام بود اما جمهوریخواهان کنگره آمریکا با این استدلال که دولت ایران با استفاده از بوئینگ می تواند به جابجایی «تروریست ها» در خاورمیانه دست بزند، طرح منع معامله بوئینگ با ایران را به مجلس بردند.  بیشتر بخوانید: آمریکا با فروش ۱۷ هواپیمای ایرباس به ایران موافقت کرد  رئیس کمیسیون مالی مجلس آمریکا در بحث های کنگره از جمله گفته بود: «طرح توقف فروش بوئینگ برای اطمینان از این امر است که هواپیماهای ساخت آمریکا هرگز برای کشتن آمریکایی ها یا متحدان آنها به کار نرود.»  اواخر سپتامبر ۲۰۱۶، خزانه داری آمریکا فروش بوئینگ به ایران را تأیید کرد. در توافقنامه ایران و آمریکا برای فروش بوئینگ تأکید شده است که استفاده از این بوئینگ ها محدود به اهداف تجاری باقی می ماند.  ممنوعیت فروش هواپیماهایی که از عمر ساخت  آنها ۱۵ سال کمتر می گذرد، بخشی از تحریم های اقتصادی علیه ایران بود.  کلیه هواپیماهای بوئینگ ایران، متعلق به دوران پیش از انقلاب هستند و از عمر آنها دستکم ۳۸ سال می گذرد.  بیشتر بخوانید: پیامی روشن برای جهان؛ معامله ایران با بوئینگ قطعی شد  اگر طرح ممنوعیت فروش هواپیما به ایران در کنگره آمریکا تصویب می شد، معامله سایر شرکت های هواپیماسازی با ایران نیز به خطر می افتاد زیرا تقریبا ده درصد قطعات تمامی هواپیماها در دنیا ساخت کمپانی های آمریکایی هستند و فروش آنها بدون مجوز ایالات متحده ناممکن است.  اولین هواپیمایی که ایران پس از برجام خریده و تحویل گرفته، از نوع ایرباس آ۳۲۱ است. این هواپیما ۲۰ روز قبل وارد ایران شد. این نخستین هواپیمای دست اول و صفر بود که پس از ۳۸ سال وارد ایران شد.  وزیر راه ایران افزوده که از یک ماه پیش، فراخوانی به منظور ایجاد ترمینال ۲۵ میلیون نفری در فرودگاه امام خمینی صورت گرفته که کشورهای مختلفی در آن شرکت کرده اند و کار به بهترین پیشنهاد واگذار خواهد شد.دونالد ترامپ رئیس‌جمهور آمریکا در پاسخ به یک پرسش می‌گوید در رویکرد ایالات متحده در قبال آزمایش موشکی ایران هیچ گزینه‌ای حذف نشده است. یک سناتور ارشد جمهوریخواهان از تشدید فشارها بدون لغو برجام سخن گفته است.پل رایان، رئیس مجلس نمایندگان آمریکا از حزب جمهوریخواه گفته است که از تشدید تحریم ها علیه ایران حمایت خواهد کرد و دونالد ترامپ می گوید هیچ گزینه ای در باره ایران حذف نخواهد شد.  رایان که در کنفرانس خبری هفتگی سخن می گفت، افزود که از نظر او دولت قبلی ایالات متحده زیادی به ایران احساس آرامش داده است.  بیشتر بخوانید: توئیت های تهاجمی ترامپ؛ تشدید جنگ لفظی تهران و واشنگتن  به گزارش خبرگزاری رویترز، قانونگذاران حزب جمهوریخواه گفته اند، هم اکنون به دنبال راهکارهایی هستند که فشار پیشین را همچنان به ایران وارد آورند بدون آنکه لازم باشد از توافق برجام عقب نشینی کنند.    سناتور باب کورکر، رئیس کمیته روابط خارجی سنای آمریکا در رابطه با ایران گفته است، کارهای زیادی امروز می توان انجام داد که در گذشته نمی توانستیم علیه ایران انجام دهیم.  کورکر می گوید که او روز چهارشنبه، اول فوریه، مسئله ایران را در کاخ سفید با مایکل فلین، مشاور امنیت ملی دونالد ترامپ مطرح کرده است و این گفتگو پیش از آن بوده است که فلین ایران را متهم به فعالیت هایی در جهت بی ثباتی در منطقه کند.  بیشتر بخوانید: نخست وزیر بریتانیا: اجرای برجام برای امنیت منطقه حیاتی است  کورکر تصریح کرده است که دولت ترامپ رویکرد سختگیرانه تری در قبال ایران پیش خواهد گرفت، اما از نظر او این رویکردها به لغو توافق هسته ای برجام نخواهد انجامید.وزارت خارجه امارات در واکنش به حمایت تسلیحاتی ایران از شورشیان حوثی و مجهز کردن آنها به هواپیماهای بی سرنشین، یادداشتی اعتراضی ارائه کرد. نیروی هوایی امارات چند روز قبل پهپاد حوثی‌ها در بندر مخا را منهدم ساخته است.روز پنجشنبه (دوم فوریه۱۴ بهمن)، خبرگزاری فرانسه از متن اعتراضی وزارت خارجه امارات متحده عربی علیه ایران گزارش داد. فرانس پرس به نقل از خبرگزاری امارات نوشت این یادداشت در اعتراض به حمایت های غیرقانونی و تسلیحاتی ایران از حوثی ها امضاء شده است.  وزارت خارجه امارات، ایران را متهم کرده  که شورشیان حوثی در یمن را برای مقابله هرچه بیشتر با نیروهای دولتی به پهپاد نیز مجهز کرده است. در این اعتراضیه آمده که به کارگیری هرگونه سلاح و هواپیماهای بدون سرنشین ایران علیه نیروهای امارات، نقض آشکار قطعنامه های سازمان ملل است.  امارات متحده، شریک کلیدی ائتلاف نظامی به رهبری عربستان سعودی است. این ائتلاف در ماه مارس سال ۲۰۱۵ و پس از تصرف صنعا و عدن از سوی حوثی ها شکل گرفته و با بمباران مواضع شورشیان، از طرفداران دولت در جنگ داخلی یمن پشتیبانی می کند.  پنج روز پیشتر، رسانه های امارات به نقل از یک ژنرال نیروی هوایی این کشور نوشته بودند که نیروهای ائتلافی حاضر در یمن، پس از دریافت خبری مبنی بر آماده سازی این پهپاد برای پرواز، آن را با موشک هوا به زمین در بندر مخا منهدم کردند.  دولت یمن و متحدان آن بارها گفته اند که شبه نظامیان حوثی از سوی جمهوری اسلامی مسلح و حمایت می شوند. ایران همواره چنین چیزی را انکار کرده است.   بیشتر بخوانید: دریاسالار آمریکایی: چهار محموله سلاح از ایران به یمن را توقیف کردیم  اتهام تازه علیه ایران در حالی طرح شده که در۲۷  اکتبر ۲۰۱۶ یک ژنرال آمریکایی اعلام کرد که ناوهای ایالات متحده و متحدانش ظرف یک سال و نیم، جلوی چهار محموله ارسالی از سوی ایران به یمن را گرفته اند. آن زمان، دریادار کوین دونگن گفت که محموله ها از بهار ۹۴ تا پاییز ۹۵ کشف و ضبط شدند و مقامات آمریکایی با ره گیری های انجام شده می دانستند که آنها از ایران می آیند و مقصدشان کجاست.  طبق اعلام دریادار دونگن، محموله های ضبط شده شامل هزاران قبضه تفنگ خودکار، موشک های ضد تانک، تفنگ های دوربین دار تک تیرانداز و تجهیزات و قطعات سلاح های پیشرفته بودند. به نظر مقامات نیروی دریایی آمریکا، ایران در حمله موشکی به ناوشکن میسون در دریای سرخ دست داشت.  حمله موشکی مورد نظر، اواسط  سپتامبر به ناوشکن یو اساس میسون و دو ناو دیگر صورت گرفت اما خسارتی به جا نگذاشت. ارتش ایالات متحده در واکنش به این حمله سه مرکز راداری حوثی ها در مناطق تحت کنترل آنها را هدف قرار داد.  مقامات آمریکایی و اروپایی پیشتر گفته اند که گرچه ایران سلاح و امکانات آموزشی در اختیار شورشیان حوثی قرار می دهد، اما تردید دارند که فرماندهی و کنترل این گروه نیز بر عهده جمهوری اسلامی باشد.لحن‌ها تندتر و تهدیدها صریح‌تر می‌شوند: مشاوران خامنه‌ای ترامپ را بی‌تجربه و جمهوری اسلامی را قدرت اول منطقه خواندند. ترامپ در توئیتی نوشت ایرانی‌ها باید به خاطر توافق افتضاحی که با آنها شد ممنون می‌بودند.دونالد ترامپ در واکنش به آزمایش موشکی اخیر ایران، توئیتی هشدارآمیز نوشت. در این توئیت آمده که به ایرانی ها به خاطر شلیک موشک بالستیک اخطار رسمی داده شده است: « ایرانی ها باید برای توافق افتصاحی که آمریکا با آنها کرد ممنون می بودند.»   پنجشنبه (۱۴ بهمن دوم فوریه) و ساعاتی پیش از این توئیت، علی اکبر ولایتی، مشاور عالی خامنه ای در امور بین الملل به خبرنگاران گفته بود که آمریکا رجزخوانی بدون پشتوانه می کند و ایران به فعالیت های موشکی اش ادامه خواهد داد.  ولایتی افزود که ترامپ با گذر زمان می فهمد که این رجزخوانی های توخالی علیه ایران فقط از اعتبار آنها در افکار عمومی می کاهد.  هم زمان با ولایتی، یحیی رحیم صفوی، مشاور عالی نظامی خامنه ای نیز در مراسمی در اراک گفت: «دانش هسته ای چیزی نیست که آمریکا بتواند از ما بگیرد.»  رحیم صفوی مدعی شد که دلیل فاصله افتادن بین اروپا و آمریکا این است که اروپایی ها نتیجه گرفته اند که جمهوری اسلامی، دولت باثبات غرب آسیا و قدرتی است که در این منطقه حرف اول و آخر را می زند.  ترامپ در توئیت دیگری نوشته است: «ایران نفس های آخرش را می کشید و در آستانه فروپاشی بود، تا اینکه آمریکا  با توافق هسته ای به این کشور زندگی دوباره  داد: ۱۵۰ میلیارد دلار.»    بیشتر بخوانید: آمریکا: رسما به ایران اخطار می دهیم  مشاور عالی رهبر ایران در امور بین المللی می گوید، در قضیه برجام حکومت قبلی حکومت آقای اوباما بسیار بدعهدی کرده و این آمریکاست که به ایران بدهکار بوده و باید به عهدی که کرده وفا کند.  ولایتی پس از ملاقات با وزیر دفاع ارمنستان، اضافه کردن هر روزه یک تهدید را مخالف روح برجام دانست و گفت: «ایران قدرت اول منطقه است و به هیچ وجه زیر بار هیچ تحمیلی نمی رود. ما برای دفاع از خودمان از هیچ کشور و هیچ کسی اجازه نمی گیریم.»  اتحادیه اروپا از ایران خواسته که با آزمایش های موشکی، بی اعتمادی علیه خود را تشدید نکند. وزارت خارجه آلمان اعلام کرده که درباره آزمایش موشکی ایران نگرانی های جدی وجود دارد.  ترامپ: سلطه ایران بر عراق رو به گسترش است  قبل از ترامپ، مشاور امنیت ملی آمریکا و سخنگوی کاخ سفید گفته بودند که به ایران به خاطر این آزمایش، اخطار رسمی می  دهند. یک مقام آمریکایی که نخواسته نامش فاش شود، به خبرگزاری رویترز گفته است که این موشک از پایگاهی در نزدیکی سمنان پرتاب شده و پس از طی کردن ۶۳۰ مایل (۱۰۱۰ کیلومتر) در هوا منفجر شده است. اما حسین دهقان، وزیر دفاع ایران، این آزمایش را موفقیت آمیز خواند و آن را مغایر با برجام و قطعنامه ۲۲۳۱ سازمان ملل متحد ندانست.  ترامپ در توئیت دیگری نیز به نفوذ جمهوری اسلامی در عراق واکنش نشان داده و نوشته است: «ايران به سرعت بخش های بيشتر و بيشتری از عراق را تحت كنترل می گيرد. حتی بعد از اينكه آمريكا سه تریلیون  دلار آنجا هدر داد...»    یحیی رحیم صفوی، دستیار و مشاور عالی خامنه ای، انتقاد ترامپ از هزینه های تحمیلی جنگ آمریکا در عراق را نشانه تضعیف قدرت این کشور خوانده و گفته است: «آمریکایی ها طی دهه گذشته در لشکرکشی به افغانستان و عراق شکست خوردند و متحمل تریلیون ها دلار هزینه و ضرر و بیش از ۱۵هزار زخمی و مجروح شدند اما در نهایت به آرزو و نقشه های خود دست پیدا نکردند.»صیادان ایرانی که به اسارت دزدان دریایی سومالی درآمده‌اند برای آزادی خود از مردم ایران و جهانیان کمک خواسته‌اند. مقام‌های ایرانی به دلیل قطع رابطه با سومالی تابحال اقدامی نکرده‌اند. از سرنوشت گروگان‌ها اطلاع دقیقی نیست.مسئولین کمپین فعالین بلوچ به دویچه وله اطلاع دادند، فیلم ویدیوئی۴ تن از ماهیگیران و ملوانان بلوچ با نام های ابراهیم بلوچ نیا، جلال دهواری، عبدالله نوهانی و محمد شریف پناهنده به صورت جداگانه منتشر شده است.  گروگان ها در ویدیوها پس از معرفی خود از دولت ایران و همچنین خیرین ایرانی می خواهند برای آزادی آنها از دست دزدان دریایی سومالی تلاش کنند.  بیشتر بخوانید: گروه الشباب در سومالی ۱۴ ملوان یک کشتی ایرانی را گروگان گرفت  شهروندان بلوچ ایرانی که در زمان دستگیری تعداد آنها به ۲۱ نفر می رسید حدود دو سال پیش (بهمن ۱۳۹۳) به گروگان گرفته شدند. گروگان ها از شهرستان کنارک استان سیستان و بلوچستان هستند که برای صید ماهی وارد آب های آزاد شده  بودند و هنگام بازگشت به اسارت دزدان دریایی سومالی درآمدند.  هشت تن از این صیادان به دلیل وضعیت نامناسب بهداشتی و کمبود مواد غذایی فوت کرده  اند. ۵ نفر از آنان موفق به فرار شدند  و ۸ نفر دیگر نیز همچنان در اسارت دزدان دریایی کشور سومالی به سر می برند.  ایران: با سومالی رابطه نداریم  طولانی شدن مدت گروگان گیری و عدم اقدامات دولت باعث نگرانی و ناراحتی خانواده صیادان شده است. خانواده این بلوچ ها انتقاد می کنند که اخبار مربوط به سرنوشت تلخ صیادان در رسانه های سراسری که در تهران منتشر می شوند نیز کم تر پوشش داده شده است.  پیش تر بهرام قاسمی، سخنگوی وزارت امور خارجه ایران، در نشست خود با خبرنگاران در پاسخ به سئوالی درباره اسارت صیادان ایرانی در سومالی گفت: «ما با سومالی رابطه نداریم و در قطع رابطه هستیم. دولت کارآمدی در سومالی وجود ندارد.» قاسمی اطلاع رسانی را خیلی به نفع این افراد هم ندانست.  نامه عبدالحمید به رئیس جمهور سومالی  در این میان مولوی عبدالحمید ، امام جمعه اهل سنت زاهدان در نامه هایی جداگانه به حسن شیخ محمود، رئیس جمهوری سومالی و محمدجواد ظریف، وزیر امور خارجه ایران، (اول آذر) ۱۳۹۵ خواستار پیگیری و تلاش برای آزادی اسیران ایرانی دربند دزدان سومالیایی شد.  به گزارش سنی آنلاین، پایگاه رسمی اطلاع رسانی اهل سنت ایران، عبدالحمید در این نامه ها با اظهار تاسف از بر باد رفتن جان ۸ تن از گروه ۲۱ نفره صیادان و با اشاره به وضعیت بسیار رقت بار و قابل ترحم خواستار پیگیری جدی و تلاش برای آزادی افراد باقی مانده شد.  بیشتر بخوانید: تلاش با هشتگ و کلیک برای آزادی ماهی گیران بلوچ  در بخشی از نامه ی مولانا عبدالحمید به رئیس جمهور سومالی آمده است: «با توجه به گذشت بیش از ۲۰ ماه از اسارت این افراد، بستگان و خانواده ها ی آنان که دیگر نان آوری ندارند، بسیار نگران و پریشان هستند».  عبدالحمید در بخشی از نامه ی خود به محمد جواد ظریف وزیر خارجه ایران هم نوشت: «نظر به قطع روابط دیپلماتیک جمهوری اسلامی ایران و سومالی، پیگیری این موضوع از طریق کشور ثالث می تواند راهگشا باشد».  اقدامات خانواده ها  برای آزادی گروگان ها  محمد عمر ملازهی از کمپین بلوچ که در رابطه با گروگان های بلوچ با دویچه وله صحبت کرد، اشاره می کند که نامه مولانا عبدالحمید تابحال بی پاسخ مانده است. به گفته او دزدان دریایی برای آزادی صیادان ایرانی درخواست دریافت ۴ میلیارد تومان را مطرح کرده اند. اما خانواده این صیادان قادر به پرداخت این پول نیستند. او ادامه می دهد خوشبختانه ۴ تن از آنان موفق به فرار شده اند ولی متاسفانه مقامات ایرانی به آنها اجازه مصاحبه با رسانه ها را نداده اند.  ملازهی به دویچه وله می گوید، خانواده صیادان مردمانی فقیر هستند و توان حتی تهیه یک میلیون تومان را هم ندارند. این خانواده ها به مسئولین امنیتی و دولتی مراجعه کرده اند اما هر ارگانی متاسفانه به آنها گفته است که آزادی عزیزان شما ربطی به ما ندارد و ما نمی توانیم برای آزادی آنها کاری کنیم.به نظر می‌رسد با آغاز دوران ترامپ در آمریکا، چشم‌انداز ناروشن برجام و آینده مبهم روابط اروپا و آمریکا، جمهوری اسلامی به حمایت اروپا امید بسته است. مقام‌های ایران در این میان از تقویت محور پاریس−برلین−رم سخن می‌گویند.ژان مارک آیرو، وزیر خارجه فرانسه، روز ۱۱ بهمن ماه به همراه یک هیأت اقتصادی ۸۰ نفره وارد تهران شد و حاصل سفرش ۷ سند همکاری و قرارداد میان مسئولان دو کشور بود. همچنین از نتایج این سفر یادداشت تفاهمی بود که به امضای وزیران خارجه ایران و فرانسه رسید.  در جریان این سفر، وزیر خارجه فرانسه با مقام های عالی رتبه جمهوری اسلامی از جمله رئیس جمهور، رئیس مجلس، وزیر امور خارجه و دبیر شورای عالی امنیت ملی دیدار کرد.  هم زمان با پایان دیدار دو روزه ی وزیر خارجه فرانسه از ایران، مقام های جمهوری اسلامی بیش از پیش بر نقش و اهمیت اروپا و به خصوص فرانسه در مشارکت برای حل و فصل بحران های جهانی و خاورمیانه تأکید می کنند.  فرانسه در برابر آمریکای دوره ترامپ  در این میان بهرام قاسمی، سخنگوی وزارت خارجه ایران، حتی می گوید که فرانسه توان آن را دارد تا در برابر آمریکای دوره ترامپ و از طریق تقویت محور پاریس برلین رم و تقویت نقش بروکسل به عنوان مقر اتحادیه اروپایی به نمادی از رواداری و دگرباشی اروپایی در برابر بیگانه هراسی آمریکایی تبدیل شود.  قاسمی تأکید می کند که روابط ایران و فرانسه، به نسبت روابط با برخی از دیگر کشورهای اروپایی دوستانه تر و همراه با احترام متقابل بوده است.  بیشتر بخوانید: وزیران خارجه اروپا: به توافق اتمی با ایران پایبند هستیم  این در حالی است که فرانسه بارها در جریان مذاکرات هسته ای ۱+۵ با ایران، مورد انتقاد مقام های جمهوری اسلامی قرار گرفته بود. فرانسه متهم بود که در جریان مذاکرات با زدنِ ساز مخالف، عملا مذاکرات اتمی را با بن بست مواجه می کند.  با وجود این، سخنگوی وزارت خارجه جمهوری اسلامی معتقد است که با توجه به بحران ها و مشکلات منطقه و اروپا، از جمله بحران پناهجویان، جنبش های راست گرایانه در اروپا، بحران سوریه، جنگ یمن و تروریسم جهانی: این مهم احساس می شود که ایران و فرانسه به عنوان دو کشور مهم و تاثیرگذار و دارای نفوذ بتوانند به ارائه راه حل برای برخی از این بحران ها اقدام کنند.  برجام و فرصت فرانسه  قاسمی همچنین می افزاید که ایران در این راه می تواند برای فرانسه شریکی مطمئن و با ثبات باشد و در مقابل فرانسه نیز این فرصت را دارد تا در راستای اجرای تعهدات کشورهای غربی در رابطه با برجام تلاش کند و به شریک اروپایی قابل اعتماد ایران تبدیل شود.  هم زمان با سخنگوی وزارت خارجه، یحیی رحیم صفوی، مشاور عالی علی خامنه ای، رهبر جمهوری اسلامی، نیز از تضعیف قدرت آمریکا در جهان و مقتدرتر شدن جمهوری اسلامی سخن گفته و یکی از دلایل فاصله افتادن میان اروپا و آمریکا را این مسئله دانسته که اروپایی ها دریافته اند «دولت با ثبات در غرب آسیا و آن قدرتی که در این منطقه حرف اول و آخر را می زند، جمهوری اسلامی ایران است».  بیشتر بخوانید: ترامپ و آینده روابط ایران و آمریکا  علی شمخانی، دبیر شورای عالی امنیت ملی، نیز در دیدار با ژان مارک آیرو، وزیر خارجه فرانسه، در روز ۱۲ بهمن ضمن استقبال از گسترش روابط بین دو کشور در فضای پسابرجام بر ضرورت تسریع در رفع موانع باقیمانده به ویژه در بخش مبادلات بانکی تأکید کرده بود.  موانع جدی  به نظر می رسد که مقام های ایرانی در دوران پرابهام روند تحولات سیاسی جهان و به خصوص با توجه به چشم انداز ناروشن برجام پس از به قدرت رسیدن دونالد ترامپ در آمریکا و نیز به هنگام یکی از سخت ترین دوران های رقابت منطقه ای خود با کشورهای عربی به رهبری عربستان، به نقش اروپا و به ویژه فرانسه امید بسته اند.  بیشتر بخوانید: توسک: ترامپ آینده  اروپا را غیرقابل پیش بینی می کند  اما مبادلات اقتصادی اروپا و از جمله فرانسه با ایران با موانع جدیِ بانکیِ ایجاد شده توسط آمریکا رو به روست. از سوی دیگر کشورهای عربی حوزه ی خلیج فارس از مؤتلفان فرانسه و برخی از دیگر کشورهای اروپایی به شمار می روند و حتی فرانسه خود در امارات متحده عربی پایگاه نظامی دارد.  اعتراض دو روز پیش علی شمخانی نیز به ژان مارک آیرو در ارتباط با فعالیت آزاد سازمان مجاهدین خلق در فرانسه و تأکید بر اینکه هر نوع حمایت از این گروهک تروریستی موجب انتقال پیام های غیردوستانه به جمهوری اسلامی ایران خواهد شد، یکی از نشانه های بارز این امر است که نزدیکی ایران و اروپا با موانعی بسیار جدی روبه روست.به نظر برخی از مسئولان اقلیت‌های قومی و دینی، دولت به اندازه مطلوب به مسائل معیشتی و فرهنگی آنان توجه نمی‌کند. مرگ کولبران در کردستان و ممانعت از برگزاری جشن سده از سوی زرتشتیان نمونه‌هایی از رویکرد مرکزمحور دولت است.آتش سوزی در ساختمان پلاسکو که ده ها کشته و زخمی به جا گذاشت از یک سو بسیاری از شهروندان ایرانی را در ماتم فرو برد و از سوی دیگر به علت ضعف در مدیریت بحران، آنها را نگران کرد. حادثه پلاسکو به دلایل متفاوت در روزهای گذشته در صدر گزارش ها و تفسیرهای رسانه های فارسی زبان  قرار گرفت.  به نظر برخی از سیاستمداران ایرانی حادثه پلاسکو در پایتخت محملی برای فراموشی مشکلات معیشتی و فرهنگی مردم در دیگر نقاط ایران شده است. این نکته در اعتراض دو تن از مسئولان اقلیت های دینی و قومی در روزهای گذشته به خوبی بازتاب داشته است.  بیشتر بخوانید: وضعیت اقلیت های دینی و مذهبی در کارنامه دو ساله روحانی  به گفته برخی از فعالان حقوق اقلیت ها در ایران نگاه مسئولان دولتی همانند گذشته مرکز محور بوده و معطوف به مشکلات مردم در نقاط دورافتاده کشور نیست.  مرگ کولبران در کردستان  احمد چوپانی، نماینده کردستان در شورای عالی استان ها از سکوت رسانه های ایران در قبال مرگ کولبران در کردستان انتقاد کرد.  به گزارش خبرگزاری ایسنا چوپانی در صبح پنج شنبه (۱۴ بهمن۲ فوریه) در سی و ششمین اجلاس عمومی شورای عالی استان ها گفت: «در هفته گذشته قریب ۱۰ نفر از همشهریان ما زیر بهمن جان دادند؛ کولبران برای دریافت صدهزار تومان بارهای چندصد کیلویی حمل می کنند تا نان در بیاورند.»   بیشتر بخوانید: ۱۶ کولبر در سردشت گرفتار بهمن شدند  چوپانی هم چنین به مرگ دو نفر از کارمندان اداره برق اشاره کرد که برای رفع اختلال در شبکه برق رسانی گرفتار بهمن شدند و جان باختند. به گفته چوپانی این موارد دلخراش در رسانه های کشور با سکوت روبرو شده است.  نماینده مردم کردستان در شورای عالی استان های کشور افزود: « این کولبران مجوز لازم را داشته و برای امرار معاش مجبور به حمل بارهای سنگین هستند، اما متاسفانه حتی یک بار رسانه ها اسمی از آنها نیاوردند.»  چوپانی ضمن انتقاد از مسئولان دولتی تصریح کرد که در طی هفته های اخیر حتی یک وزیر در باره سرنوشت کولبران صحبتی نکرد. این کولبران فاقد بیمه درمانی و بازنشستگی هستند و از روی بیکاری مجبور به پذیرش این کار طاقت فرسا و پرمخاطره اند.  به گفته چوپانی همه نگاه ها در روزهای اخیر متوجه پلاسکو و سرنوشت کارگران و کارکنان شاغل در این ساختمان بود. او افزود: « در تهران ساختمان پلاسکویی داریم که چهار هزار نفر از آن امرار معاش می کنند، اما در استان ما اصلا ساختمان اینگونه ای وجود ندارد و فقر از سر و کول مردم بالا می رود.»  چوپانی در پایان سخنان خود در شورای عالی استان ها از تبعیض موجود انتقاد کرد و خواستار رسیدگی به وضعیت کولبران شدند.    حمله به زرتشتیان و محدودیت در برگزاری جشن سده  اسفندیار اختیاری، نماینده زرتشتیان ایران در مجلس با ارسال نامه ای به علی شمخانی، دبیر شورای عالی امنیت ملی از سخنان تفرقه افکنانه غیرقانونی و غیراخلاقی انتقاد کرده است.  در این نامه که در روز چهارشنبه (۱۳ بهمن۱ فوریه) در خبرگزاری ایسنا انتشار یافته، آمده است: «متاسفانه امسال اتفاقاتی پیرامون جشن بزرگ و ملی سده که نشان دهنده تمدن و فرهنگ ایرانیان بوده و هزاران سال است در ایران زمین برگزار می شود، رخ داد که جای تامل و تاسف بسیار دارد. جشنی که به واسطه قانون مدار بودن زرتشتیان، هر ساله بر پایه قوانین و به دور از مباحث سیاسی برگزار شده ولی امسال توسط برخی از بزرگان که می بایست خود مجری قانون و گسترش دهنده آن باشند، مورد هجمه قرار گرفت.»  بیشتر بخوانید: اعتراض شدید نماینده زرتشتیان در مجلس به امام جمعه اصفهان  به نظر می رسد که روی سخن اختیاری با ابوالقاسم غفوری امام جمعه تفت یزد است که به تازگی گفته بود: «تمسک برخی از مسئولان استانی به مراسم اقلیت دینی برای رونق گردشگری به جز آنکه چهره شهرستان را مخدوش کند و منافقان و سلطنت طلبان از آن سوء استفاده کنند، فایدهٔ دیگری برای شهرستان ندارد.»  به دلیل مخالفت های و کارشکنی ها انجمن زرتشتیان تفت و توابع یزد اعلام کردند: « جشن سده امسال به دلیل فراهم نبودن شرایط لازم در محل پیر رهگذر چم به صورت متمرکز و استانی برگزار نخواهد شد.»  اختیاری به نقض قانون توسط برخی مسئولان کشور اعتراض کرده و اقدامات آنان را موجب حیرت خوانده است.  نماینده زرتشتیان در نامه خود می نویسد: «این افراد درشت گوی از آن فراتر هم رفته، با توهین و افترا، زرتشتیان قانون مدار را از تربیون های رسمی مورد هجوم قرار می دهند.» اختیاری در پایان نامه خود خواستار برخورد قانونی با چنین افرادی شده است.  در ایران بیش از ۳۵ هزار زرتشتی زندگی می کنند که حدود شش هزار نفر از آنان در مناطق مختلف استان یزد ساکن  هستند.محمدعلی موحدی کرمانی، امام جمعه موقت تهران برای چند هفته جای خالی هاشمی رفسنجانی را در اداره جلسات مجمع تشخیص مصلحت نظام پر خواهد کرد. این روحانی اصولگرا که پس از مرگ مهدوی کنی، از حاشیه به متن سیاست وارد شده کیست؟در حالی که اکثر گمانه زنی ها در باره جانشین قطعی هاشمی در مجمع تشخیص مصلحت نظام، حول ناطق نوری، هاشمی شاهرودی یا حسن روحانی می چرخیدند، محمدعلی موحدی کرمانی به تصمیم خامنه ای، رئیس موقت این نهاد شد.  موحدی کرمانی که ۸۵ ساله است، چند سال بیشتر نیست که از حاشیه به متن سیاست آمده است. او دو سال قبل و پس از درگذشت مهدوی کنی و بحران زعامت در جامعه روحانیت مبارز، دبیرکل این تشکل شد.  انتصاب او به امامت موقت نماز جمعه تهران نیز ناشی از حذف هاشمی از این تریبون و تقسیم این سمت بین او و کاظم صدیقی بود.  موحدی کرمانی تا سال ۸۸ به تدریس و اقامۀ نماز جماعت در مسجد محل زندگیاش مشغول بود و عملا پس از بحران درگذشت مهدوی کنی در جامعه روحانیت مبارز، به طور جدی وارد عرصه سیاست شد. او در شرایطی دبیرکل جامعه روحانیت مبارز شد که امامی کاشانی و محسن مجتهد شبستری، از پذیرش چنین مسئولیتی شانه خالی کردند.  نقطه عطف کارنامه سیاسی موحدی کرمانی در دوران قبل از انقلاب، احضار از سوی ساواک کرمان و ممنوعیت منبر به خاطر سخنان ضد رژیم در مساجد است. آن گونه که در شرح احوال او نوشته اند، از میانه دهه پنجاه شمسی و در چند سفر به نجف، مسئول ایجاد ارتباط میان هسته اولیه جامعه روحانیت با آیت الله خمینی بوده و در سال ۵۵ با کمک امامی کاشانی هسته اولیه جامعه روحانیت در شرق تهران را تشکیل داده است. او بلافاصله پس از پیروزی انقلاب، عضو شورای مرکزی حزب جمهوری اسلامی شد.  خبرگزاری ایسنا می نویسد: «موحدی کرمانی قرار است بر جای همان کسی بنشیند که ده سال پیش کرسی اش در جامعه روحانیت را به او و همراهانش سپرد، هفت سال قبل منبر امامت جمعه را برای حضور او و کاظم صدیقی خالی گذاشت و اکنون نیز با مرگش صندلی ریاست مجمع تشخیص مصلحت نظام را برای اداره تا اسفند ماه تقدیم رفیق سال های دور خود کرد.»  محمدرضا باهنر، دبیرکل جبهه پیروان خط امام و رهبری که بزرگترین تشکل سیاسی اصولگرا محسوب می شود، پیشتر با اشاره به مشکلات تعیین جانشین رفسنجانی در مجمع گفته است: «در مجمع تشخیص، سه رئیس قوه عضو هستند و کسی که ریاست او را بربتابند، سخت پیدا می شود. اگر یکی از روسای قوا هم رئیس مجمع شود، دغدغه دیگری هم وجود دارد که مجمع به سمت آن قوه کشیده شود. بعضی ها می گویند ریاست انتخابی باشد ولی آن هم مشکلی به وجود می آورد، چراکه مجمع فراکسیونی می شود، گرچه چنین فضایی وجود ندارد.»  بیشتر بخوانید: مجمع تشخیص مصلحت نظام؛ از حل اختلاف تا قانون گذاری  از نمایندگی مردم تا نمایندگی ولی فقیه  موحدی کرمانی، نماینده کرمان در دوره اول مجلس و نماینده تهران در ادوار دوم تا پنجم بود. او مدتی امام جمعه کرمانشاه شد و از سال ۱۳۷۰ تا ۱۳۸۴، نمایندگی ولایت فقیه در سپاه پاسداران را بر عهده داشت.  محمدتقی مصباح، محمد یزدی و موحدی کرمانی، سه روحانی تندرو و محافظه کار، فصل الخطاب اصولگرایان تلقی می شوند. موحدی یک راستگرای سنتی است اما در مواضع و عقایدش سایه روشن هایی دارد که تفاوت او با دو نفر دیگر و سایر اصولگراها را بارز می سازد. به طور نمونه، او در سال ۸۸ و در حالی که جامعه روحانیت مبارز و دبیرکل آن از کاندیداتوری احمدی نژاد حمایت کردند، محسن رضایی را نامزد مطلوب خودش خواند. موحدی کرمانی در جریان اعتراضات پس از انتخابات ۸۸ نیز تا آنجا که ممکن بود، وارد مناقشات سیاسی نشد.  در سال ۹۴ با وجود مخالفت شماری از روحانیان ارشد جامعه مدرسین در قم، موحدی کرمانی به حضور رفسنجانی در فهرست جامعتین رای داد و در نامه ای خطاب به او نوشت: « با عنایت به شایستگی های علمی، اخلاقی، سیاسی و اجتماعی جناب عالی، جامعه روحانیت مبارز حضرت عالی را به عنوان نامزد مورد تأیید خود از حوزه انتخابیه استان تهران برای انتخابات مجلس خبرگان رهبری انتخاب نمود. تأییدات بیشتر شما را از خداوند متعال خواستارم.»  در واکنش به این حمایت، فهرست خبرگان مردم منتسب به هاشمی نیز نام موحدی کرمانی را در شمار نامزدهای مورد تاییدش قرار داد. امری که نهایتا موجب راهیابی موحدی کرمانی به خبرگان شد؛ این در حالی است که از فهرست جامعه روحانیت مبارز هیچکس به غیر از جنتی به خبرگان پنجم راه نیافت.  موحدی کرمانی بعدا هرگونه نزدیکی به رفسنجانی را انکار کرد و گفت تنها عضو لیست جامعتین است. او حتی برای رفع چنین شائبه ای، به مردم توصیه کرد برای انتخابات خبرگان اسم یزدی، جنتی و مصباح را بنویسند: «شنیده ام که این اصلاح طلبان هم اسم من را در لیست شان گذاشته اند. من راضی به زحمتشان نبودم! هم آن ها می دانند و هم مردم می دانند که من گروه خونی ام به این جریان نمی خورد و به این جریان نمی چسبم. من انقلابی و ولایت مدار هستم و پایبند به اصول.»  با این همه، موحدی کرمانی پس از اعلام نتیجه انتخابات هفتم اسفند در تهران، به خلاف اصولگرایانی چون احمد خاتمی یا صادق لاریجانی که از بازماندن مصباح و یزدی برآشفته شده بودند، بیانیه ای در تمجید از مردم تهران صادر کرد و نوشت: «آفرین بر آگاهی زنان و مردان غیرتمند و باوفای تهرانی که نشان دادند پایتخت ایران اسلامی، مانند همیشه، دینمدار و وفادار به نظام می باشد و با حضور پرتعداد خود بر شکوه آن افزودند.»  مواضع نوسانی و جنجال آفرین  موحدی کرمانی عمدتا از تریبون نماز جمعه، در باب مسائل بین المللی، حجاب، توافق هسته ای و رفع حصر اظهارنظرهایی کرده که بحث برانگیز بوده اند. یکی از جنجالی ترین سخنان او ، هشدار نسبت به شیوع سکس اینترنتی در کشور بود. یک بار نیز علی مطهری، نماینده تهران را نصیحت کرد که حرف هایش را قبلا با رهبر ایران تنظیم و هماهنگ کند.  بیشتر بخوانید: هشدار در باره سکس اینترنتی نام آیت الله را هشتگ کرد  موحدی کرمانی در بحث ها و حواشی مربوط به مسابقه فوتبال ایران و کره در روز تاسوعا در تهران نیز، جانب تندروها را گرفت و در هم نوایی با محمد یزدی، رئیس جامعه مدرسین حوزه علمیه قم، شرط گذاشت و گفت: «در و دیوار آنجا باید سیاه پوش شود، تمام فضا سیاه پوش شود و فریاد یا حسین از میان جمعیت پیوسته بلند شود.»  برخی از سخنان موحدی کرمانی:  ● اینترنت باعث بی غیرتی، تله سکس و گرایش به سازمان مجاهدین خلق می شود. در فضای مجازی شاهد هستیم که بسیاری از دختران، عکس های برهنه ای از خودشان را منتشر می کنند که این امر سکس اینترنتی و تله سکس است که متأسفانه این امر در کشور رایج شده است.  ●  باید  یک اتاق فکر در حکومت اسلامی وجود داشته باشد تا مشکلات کشور از جمله گرایش بعضی ها به آمریکا حل شود.  ●  نمایندگان مجلس شورای اسلامی نشسته و فکر کنند و مجازات سنگینی برای مقابله با چهارشنبه سوری وضع کنند تا این خرافه از کشور ریشه کن شود.  ●  گاهی می گویند که مردم آزادند. بله، ما هم می گوییم مردم آزادند اما معتقدیم این آزادی محدود و نه مطلق است. آزادی که فردی داشته باشد و وزن نظام را پایین بیاورد و خون شهدا را هتک کند، ممنوع است. وقتی سربرهنه و یا بدحجاب پشت فرمان نشسته نمی شود به آن بگوییم آزادی است، بلکه آزادی حدی دارد.  ●  اگر سران فتنه به ظلم خود اعتراف کردند، مردم نجيب اند و رهبر جمهوری اسلامی آقاست و عذر آن ها را می پذيرد.  ●  آقای اوباما می گوید اگر ایران یک میلیمتر تخلف کند تمام تحریم ها برمی گردد. ما هم می گوییم اگر آمریکا نیم میلیمتر تخلف کند آرزوی امضای توافق نامه با ایران را به گور خواهد برد.  ●  علی مطهری ابتدا باید نظراتش را با حضرت آقا تطبیق کند و برود پیش ایشان بگوید که من قصد دارم این حرف را بزنم. متاسفانه مطهری مراعات نمی کند. در این مورد سخنرانی حرف دادستانی باید پذیرفته شود البته این به این معنا نیست که دهان ها را ببندیم اما باید در برابر مقام معظم رهبری و برای رضای خدا دهان ها را ببندیم.  ●  احمدی نژاد طلوع خوبی داشت اما پایان خوبی نداشت و ۱۱ روز خانه نشینی کرد.  بیشتر بخوانید: موحدی کرمانی: اعتدال تنها محبت نیست، سوزاندن هم هست   موحدی کرمانی در موضوع سانحه تصادم دو قطار در سمنان نیز گفت: استعفای مدیرعامل راه آهن جای تعجب دارد، اگر وی مقصر است باید محاکمه و عزل شود و اگر مقصر نیست چرا به تقلید از بیگانگان در هنگام حادثه استعفا می دهد؟  دگردیسی و سیاست ورزی   موحدی کرمانی به طیف میانه روی اصولگرایان تعلق دارد و انتقادهای خود از دولت روحانی را به صورتی پوشیده تر از سایرین بیان می کند. روحانی و رفسنجانی هر دو عضو جامعه روحانیت مبارز بودند اما سال ها در جلسات آن شرکت نکردند.  هم قطاران موحدی کرمانی در جامعه روحانیت مبارز، از جمله غلامرضا مصباحی مقدم او را جزء طیف حامیان هاشمی برشمرده و همان روایت اصرار بر بودن هاشمی در فهرست مشترك و اختلاف نظر با محمد یزدی را تکرار می کنند: «ما با جامعه مدرسین قم جلسه مشترکی برگزار کردیم که بحث جدی ما با آنها حضور آیت الله هاشمی رفسنجانی بود. جامعه مدرسین مخالف حضور ایشان بودند، اما آیت الله موحدی کرمانی از طرف جامعه روحانیت مبارز اصرار داشتند که نام هاشمی در فهرست مشترک ما بیاید و چون به توافق نرسیدیم، لیست تهران ما با لیست جامعه مدرسین قم تفاوت داشت.»   با این همه، او به تازگی در موضوع انتخابات ۹۶ و سمت گیری اصولگرایان گفته است: «ما تصمیمی بر اینکه از روحانی حمایت کنیم، نداریم و نظر اصولگرایان اصلاً روحانی نیست و اینکه بنده نظری داشته باشم دلیل نمی شود نظر شخصی ام را بیان کنم. روحانی می داند که اصولگرایان نظر مثبتی به وی ندارند؛ روحانی از اول همراه هاشمی بود.»  خبرگزاری ایسنا نوشت روحانی ۸۵ سالۀ کرمانی که در سال های اخیر و خصوصاً پس از درگذشت محمدرضا مهدوی کنی، دبیرکل سابق جامعه روحانیت، اندک اندک به چهرهای پراهمیت در عرصۀ سیاست ورزیِ اصولگرایان مبدل شد، اینک قرار است فارغ از مواضعی که هر چندهفته یکبار بر منبر اقامۀ نماز جمعۀ تهران اتخاذ میکند و در کنار سخنانی که گاه و ناگاه بهعنوان دبیرکل یکی از مهم ترین تشکل های روحانیان در ایران بر زبان میآورد، تا اسفند ماه جلسات مجمع تشخیص مصلحت نظام را نیز اداره کند.  قرار است اولین جلسه مجمع به ریاست موحدی کرمانی، شنبه ۱۶ بهمن برگزار شود.    ● رئیس و اعضای مجمع تشخیص مصلحت نظام که از سال ۱۳۶۸ خورشیدی وارد ساختار حقوقی جمهوری اسلامی شده از سوی علی خامنه ای منصوب می شوند. هاشمی از زمان تاسیس این نهاد تا هنگام درگذشت، به مدت ۲۵ سال در مسند ریاست مجمع قرار داشت. او در اسفند ۱۳۹۰ برای ۵ سال دیگر در این سمت ابقا شده بود.  شخصیت های حقوقی عضو مجمع عبارتند از رؤسای قوا، فقهای شورای نگهبان، دبیر شورایعالی امنیت ملی، وزیر یا رئیس دستگاهی که موضوع مورد بحث، به آن دستگاه مربوط است و رئیس کمیسیون متناسب با موضوع بحث از مجلس شورای اسلامی.  در میان شخصیت های حقیقی ششمین دوره مجمع، چهار نفر شامل هاشمی رفسنجانی، واعظ طبسی، حبیب الله عسگراولادی و حسن حبیبی درگذشته اند.  مهم ترین مسئولیت این مجمع، حل اختلاف بین مجلس شورای اسلامی و شورای نگهبان است.در حالی که اغلب مقامات سیاسی آمریکا، انجام آزمایش موشکی ایران را رفتاری بی‌ثبات‌کننده در خاورمیانه ارزیابی می‌کنند، یک کارشناس ایرانی می‌گوید که امکان درگیری‌های نظامی میان آمریکا و ایران در خلیج فارس منتفی نیست.گمانه زنی بر سر واکنش های تهدید آمیز آمریکا در رابطه با آزمایش موشک بالستیک میان برد ایران هم چنان ادامه دارد. به نظر علی فتح الله نژاد، یکی از کارشناسان سیاسی انجمن آلمانی بررسی سیاست های خارجی مربوط به امور خاورمیانه و شمال آفریقا   (        ü ä )  معتقد است که در میان منتقدان انجام آزمایش، لحن مایکل فلین، مشاور امنیت ملی کاخ سفید،  خشن تر از دیگر مقامات آمریکایی است. او با توجه به موضع قاطعانه ی فلین در برابر تهران، می گوید که واکنش تهدید کننده ی فلین قابل پیش بینی بود. فلین اصولا تغییر قدرت در ایران را تنها راهکار حل معضل برنامه ی اتمی ایران می داند.  چه کسی تصمیم می گیرد؟  علی فتح الله نژاد که هم زمان با پروژه ی ایران در هاروارد کندی اسکول نیز فعالیت دارد، در رابطه با رویکرد معتدل جیمز ماتیس، وزیر دفاع آمریکا، مبنی بر حفظ توافق نامه ی برجام معتقد است، از آن جا که «مرکز تصمیم گیری نه در وزارت دفاع، بلکه در کاخ سفید قرار دارد»، باید نگرش مشاور امنیت ملی دونالد ترامپ، رئیس جمهور آمریکا، را جدی تر گرفت و بر اساس آن واکنش نشان داد.  بررسی آزمایش موشکی ایران در شورای امنیت به درخواست آمریکا  این کارشناس امور خاورمیانه هم چنین احتمال می دهد که رویکردهای پرهیاهوی مقامات آمریکایی می تواند بخشی از بازی های سیاسی دستگاه ترامپ باشد.    فتح الله نژاد در گفت وگو با بخش آلمانی دویچه وله، با اشاره به ناآرامی های ناشی از اجرای برنامه های مربوط به مسائل داخلی ترامپ در چند روز گذشته، این امکان را منتفی نمی داند که هشدارهای قاطعانه ی مسئولان آمریکایی شگردی باشد برای جهت دهی به افکار عمومی و منحرف ساختن آن ها از مسائل داخلی.   نقض توافق نامه سازمان ملل  علی فتح الله نژاد در مصاحبه ی خود با دویچه وله هم چنین به دلایل حقوقی آمریکا علیه ایران می پردازد و می گوید که این کشور مقامات جمهوری اسلامی را به نقض مفاد قطعنامه ۲۲۳۱ شورای امنیت سازمان ملل متهم ساخته است. تهران همواره این اتهام را رد و تاکید کرده که هدف آزمایش های موشکی این کشور صلح آمیز است. قطعنامه سازمان ملل بر ممنوعیت ساخت و توسعه ی موشک های بالستیکیِ دارای قابلیت حمل کلاهک های اتمی از سوی ایران نظارت دارد.  آمریکا: رسما به ایران اخطار می دهیم  فتح الله نژاد در این رابطه با اشاره به این که آزمایش موشکی انجام شده در ۲۹ ژانویه، به سیاست های تشنج زدایانه خدمت نمی کند، رویکرد تهران را ناقض توافق نامه ی یادشده نمی داند و می گوید: «به هر حال این آزمایش در واقع توافق نامه ی سازمان ملل را نقض نمی کند.»  تغییر سیاست جهانی در برابر آزمایش موشکی   از زمان توافق هسته ای پنج کشور دارای حق وتو و آلمان با ایران در سال ۲۰۱۵ میلادی تاکنون، ایران بارها دست به آزمایش های موشکی زده است. پس از روی کار آمدن دونالد ترامپ به عنوان رئیس جمهور، این نخستین بار است که آمریکا سیاست تهدید و تنش را در پیش  گرفته است.    اتحادیه ی اروپا نیز که در گذشته سیاست ایران را مورد انتقاد قرار نداده بود، این بار در این راستا از ایران خواسته که با آزمایش های موشکی، به بی اعتمادی علیه خود دامن نزند. وزارت خارجه ی آلمان نیز در این مورد اعلام کرده، درباره ی آزمایش موشکی ایران نگرانی های جدی وجود دارد.  واکنش های عملی احتمالی آمریکا  با این که آمریکا بلافاصله پس از اعلام انجام آزمایش موشکی، خواستار برگزاری نشست اضطراری شورای امنیت در این باره شد، هنوز علیه ایران به اقدام مشخصی دست نزده است، هر چند ترامپ اشاراتی به تشدید تحریم ها علیه ایران داشته است. او همچنین در پاسخ به پرسشی در این رابطه می گوید، در رویکرد ایالات متحده در قبال آزمایش موشکی ایران هیچ گزینه ای حذف نشده است. برخی از مقامات آمریکایی از تشدید فشارها بدون لغو برجام سخن گفته اند.  بیشتر بخوانید: آمریکا با تحریم های جدید به آزمایش موشکی ایران پاسخ می دهد  به نظر علی فتح الله نژاد، امکان درگیری های نظامی میان آمریکا و ایران در خلیج فارس وجود دارد. او می گوید: «می شود تصور کرد که در کنار افزایش شمار موارد تحریم، عملیات محدودی در خلیج فارس علیه زیردریایی ها و کشتی های جنگی ایران هم صورت گیرد.»  این کارشناس معتقد است، کشورهای عضو اتحادیه ی اروپا که در انعقاد قرارداد برجام شرکت داشتند، با کمک روسیه و چین، می توانند «آمریکا را متقاعد سازند که این توافق نامه را به رسمیت بشناسد.» به گفته ی علی فتح الله نژاد نتیجه این توافق دست کم این است که ایراندر صورت پایبندی به آن، نمی تواند به یک قدرت اتمی تبدیل شود.شمار تانک‌های ارتش اوکراین در منطقه بحرانی شرق این کشور افزایش یافته، جدایی‌طلبان طرفدار مسکو نیز حمله‌های خود را شدت بخشیده‌اند و روزانه د‌ه‌ها نفر کشته و زخمی می‌شوند. دو طرف یکدیگر را به آغاز درگیری‌ها متهم می‌کنند.روز جمعه (۳ فوریه  ۱۵ بهمن) خبرگزاری آلمان گزارش داد که در جریان درگیری با نیروهای جدایی طلب طرفدار روسیه در شرق این کشور دست کم شش سرباز دولت اوکراین کشته و ۱۸ تن زخمی شدند.  این خبرگزاری به نقل از مقامات محلی نوشت، در ۲۴ ساعت گذشته در شهر صنعتی آودیئیفکا دست کم دو غیرنظامی جان باخته اند و سه نفر زخمی شد ه اند. یکی از زخمی ها خبرنگارعکاس خارجی است.  در روزهای گذشته در این شهر دست کم ۱۰ نفر کشته و ده ها تن زخمی شدند.  جمهوری خلق لوهانسک که در دست شورشیان است و شهر بندری ماریوپل نیز شاهد درگیری های مسلحانه پراکنده بودند.  خبرگزاری آلمان به نقل از شورشیان نوشته است که در شهر دونتسک هم دو غیرنظامی کشته شدند و ۱۴ نفر جراحت برداشتند. شمار قربانیان درگیری های مسلحانه در این شهر در ۵ روز گذشته به ده ها تن رسیده است.  بیشتر بخوانید: انتقال جنگ افزارهای ناتو به اروپای شرقی  به گفته ناظران سازمان همکاری و امنیت اروپا شمار تانک های ارتش اوکراین در شرق این کشور پیوسته افزایش می یابد. تنها در شهر آودیئیفکا چهار تانک مشاهده شده است. بر اساس پیمان مینسک، حضور تانک در این شهر اکیدا ممنوع است.  این پیمان در سپتامبر ۲۰۱۴ برای پایان دادن به درگیری های مسلحانه به توافق نمایندگان دولت اوکراین، شورشیان شرق این کشور، روسیه و سازمان همکاری و امنیت اروپا رسید.  اتهام متقابل  شورشیان مدعی شده اند که ابتدا ارتش با موشک به مواضع آنها حمله کرده و آنها فقط واکنش نشان داد ه اند.  روسیه نیز دولت اوکراین را متهم به آغاز درگیری ها در منطقه دونباس و نقض پیمان مینسک کرده است.    ولادیمیر پوتین، رئیس جمهوری روسیه در این رابطه گفت، دولت پترو پوروشنکو در زمینه اقتصادی و اصلاحات اجتماعی ناموفق بوده و قصد دارد از طریق شعله ور ساختن آتش جنگ در شرق کشور، اتحادیه اروپا و آمریکا را وادار به پرداخت کمک های مالی و نظامی کند .  در مقابل دولت اوکراین روسیه را مسبب بروز درگیری های جدید می داند. فرماندار دونتسک گفت: «تروریست های روسی به مراکزی که برای کمک های مردمی در نظر گرفته شده حمله کرده اند.» او در این رابطه از یک مدرسه و یک استادیوم نام برده که به گفته او برای پخش کمک های غذایی و پوشاک به شهروندان مورد استفاده قرار گرفته اند.  با وجود سرمای شدید شمار زیادی از ساکنان شرق اوکراین ناچار به ترک خانه های خود شده اند.  بیشتر بخوانید: واکنش تند پوتین به تقویت حضور نظامی ناتو در اروپا  به گزارش خبرگزاری ها از روز دوشنبه (۳۰ ژانویه) شهرهای آودیئیفکا و دونتسک فاقد برق هستند و تجهیزات تصفیه آب این دو شهر و چند منطقه دیگر از کار افتاده است.  اتحادیه اروپا، سازمان همکاری و امنیت اروپا، و آلمان وضعیت شرق اوکراین را بحرانی و نگران کننده خواندند و خواستار برقراری آتش بس فوری و پایبندی به پیمان مینسک شدند .  دولت ایالات متحده نیز به رفتار تهاجمی روسیه در اوکراین انتقاد کرد. نیکی هالی، سفیر این کشور در سازمان ملل تاکید کرد که دولت ترامپ مایل به بهبود روابط با روسیه است، اما وضعیت هولناک اوکراین ایجاب می کند که اقدامات روسیه در اوکراین را محکوم کرد.  بر اساس آمار سازمان ملل متحد از آغاز درگیری های مسلحانه شرق اوکراین در سال ۲۰۱۴ تاکنون بیش از ۱۰ هزار نفر کشته شده اند.بازماندگان کشتار یهودیان در جنگ جهانی دوم در موزه هولوکاست شیکاگو گرد آمده و با سیاست محدودسازی ورود مسلمانان به آمریکا مخالفت کردند. آن‌ها به اعمال هر گونه محدودیتی بر اساس مذهب یا ملیت انسان‌ها اعتراض کردند.شماری از بازماند گان هولوکاست (کشتار دسته جمعی چند میلیون یهودی در جنگ جهانی دوم) که اردوگاه های مرگ آلمان نازی را تجربه کرده اند علیه سیاست دونالد ترامپ، رئيس جمهور آمریکا و اعمال محدودیت در ورود شهروندان برخی کشورهای مسلمان به این کشور دست به اعتراض زدند.  آن ها از این سیاست به شدت انتقاد کرده و در روز پنج شنبه ۲ فوریه (۱۴ بهمن) به وقت محلی  با تجمع در موزه هولوکاست شیکاگو به اعتراضی نمادین دست زدند. آن ها مخالفت خود را با هر گونه تلاشی که انسان ها را بر اساس مذهب یا ملیتشان محدود می کند اعلام کردند.  بیشتر بخوانید: دفاع ترامپ از منع ورود شهروندان هفت کشور به آمریکا  سوزان آبرامز، رئیس موزه هولوکاست گفت، تظاهرکنندگان خواستند با این کار همبستگی خود با هر کسی که تحت تعقیب و زندگی اش در خطر است و کسانی که هیچ جایی ندارند تا فرار کنند را نشان بدهند.  فریتسی فریتسشال، از بازماندگان هولوکاست به خبرگزاری فرانسه گفت، دولت آمریکا در سال های دهه ۳۰ جلوی ورود یهودیانی که از اروپا فرار کرده بودند را گرفت و آن ها را به حال خود رها کرد.  او افزود: «ما اجازه نداشتیم وارد آمریکا شویم چون ما یهودی بودیم و در آن زمان هیچ کشوری نمی خواست ما را بپذیرد.»  او که در آستانه ۹۰ سالگی است در اردوگاه مرگ آشوویتس ـ بیرکناو آلمان نازی بوده و از آن جان سالم به در برده است. فریتسشال می افزاید: «وضعیت امروز مثل دوران جنگ جهانی دوم نیست، ولی شباهت های واضحی با آن  دوران دارد.»    آرون هلستر، دیگر بازمانده این جمع ترامپ را متهم کرد که با دستور منع ورود، همه مسلمانان را یک جا قرار داده و سوء ظن را به همه آن ها روا دانسته است. او گفت، نمی توان به خاطر وجود گروهی کوچک از تروریست ها که می خواهند ضرر برسانند هزاران نفر را از ورود منع کرد.  بیشتر بخوانید: تظاهرات در شهرهای آمریکا در اعتراض به پیروزی ترامپ  دونالد ترامپ هفته گذشته با صدور دستوری شهروندان ایران، عراق، لیبی ، سومالی، سوریه، سودان و یمن را برای ۹۰ روز از داشتن ویزا برای ورود به آمریکا محروم کرد.  پناهجویانی که از همه نقاط دنیا به آمریکا رو می آورند نیز برای ۱۲۰ روز نمی توانند وارد این کشور شوند. پناهجویان سوری تا اطلاع ثانوی از ورود به آمریکا منع شده اند.  ترامپ گفته است می خواهد ساز و کاری برای بررسی سخت گیرانه تر بنا بگذارد تا تروریست های اسلام گرای افراطی از آمریکا دور بمانند.خبرها حاکی از تیراندازی یک سرباز فرانسوی به روی مردی است که در نزدیکی موزه لوور قصد داشت به او با چاقو حمله کند. وزارت کشور از وقوع یک رخداد امنیتی جدی خبر داده است.بنا به گفته منابع پلیس در روز جمعه ۳ فوریه (۱۵ بهمن)، یک سرباز فرانسوی به روی مردی که تلاش داشت با چاقو به او در نزدیکی موزه لوور حمله کند آتش گشوده است. پلیس می گوید، مهاجم به هنگام حمله فریاد الله اکبر سر داده است.  رئیس  پلیس پاریس گفته است که سرباز فرانسوی پنج بار شلیک کرده و مهاجم به شدت، از جمله از ناحیه شکم زخمی شده است. سرباز نیز جراحتی جزئی برداشته است. در کوله پشتی فرد مهاجم مواد منفجره پیدا نشده است.  محوطه موزه لوور تخلیه و امنیت در آن برقرار شده است.  وزارت کشور در توییتر از وقوع یک رخداد امنیتی جدی در محوطه موزه لوور خبر داده است. نخست وزیر فرانسه نیز که برای دیداری در شمال این کشور به سر می برد گفته ماهیت این حمله تروریستی بوده است.   موزه لوور در مرکز پاریس قرار دارد و یکی از بز رگ ترین جاذبه های گردشگری پایتخت فرانسه به حساب می  آید.آرنولد شوارتزنگر بازیگر فیلم‌های اکشن به دونالد ترامپ رئیس‌جمهوری آمریکا پیشنهاد داده که جاهایشان را با هم عوض کنند. او در یک پیام ویدیویی خطاب به ترامپ گفته با این پیشنهاد می‌خواهد مردم بتوانند دوباره آسوده بخوابند.دونالد ترامپ تنها در عرصه سیاست با همتایانش  درگیر نمی شود. رئیس جمهوری آمریکا از چند روز پیش جدال لفظی با یک هنرپیشه مشهور هالیوود را هم آغاز کرده است. او روز پنج شنبه در جمعی از سیاستمداران، اقتصاددانان و جامعه شناسان در واشنگتن درباره یک برنامه تلویزیونی که خودش قبلا مجری آن بوده و از ژانویه آرنولد شواتزنگر مجری آن شده، گفت: «آنها یک هنرپیشه خیلی خیلی مشهور را استخدام کردند تا جای من را بگیرد. اما همه می دانیم چه اتفاقی افتاد: تعداد بینندگان به ته دره سقوط کرد.»  رئیس جمهوری آمریکا سپس ادامه داد: «اگر می شد من حاضر بودم برای آرنولد تماشاچی جمع کنم.»  حالا آرنولد شوارتزنگر در یک پیام ویدیویی روی توئیترش پاسخ ترامپ را داده و گفته: «هی دونالد! من یک پیشنهاد عالی دارم، چرا ما شغل هایمان را عوض نکنیم؟ تو مجری تلویزیون بشو چرا که متخصص جمع کردن تماشاچی هستی و من شغل تو را می گیرم. آنوقت مردم می توانند دوباره راحت بخوابند. قبول؟»  شوی تلویزیونی کارآموز ( ) برنامه ای است که در آن داوطلبان برای استخدام در شرکت ترامپ به رقابت می پردازند. در قسمت    افراد مشهور برای جمع آوری پول به منظور صرف در امور خیریه با یکدیگر رقابت می کنند.    تعداد بینندگان این برنامه پس از آنکه آرنولد مجری آن شد ۱۶ درصد کاهش پیدا کرده است.  آرنولد شوارتزنگر عضو حزب جمهوری خواه است و مدتی نیز فرماندار کالیفرنیا بود اما به شدت با ترامپ مخالف است و در جریان انتخابات ریاست جمهوری ابتدا از جان کاسیچ نامزد جمهوری خواهان حمایت کرد ولی با کناره گیری او از رقابت های انتخاباتی، طرفدار هیلاری کلینتون شد. این اولین بار بود که شوارتزنگر در انتخابات ریاست جمهوری از یک نامزد دموکرات طرفداری می کرد.  آرنولد شوارتزنگر متولد اتریش است و از سال ۱۹۸۳ تبعه آمریکا شده است. او صراحتا با فرمان ترامپ مبنی بر ممنوعیت ورود اتباع هفت کشور مسلمان به آمریکا مخالفت کرد.دونالد ترامپ بارها اعلام کرده بود که رویکردش در برابر شهرک‌سازی‌های اسرائیل از سیاست‌های باراک اوباما کمتر انتقادی خواهد بود. اما اکنون کاخ به شکلی غیرمنتظره از طرح‌های جدید اسرائيل فاصله گرفته است.دولت آمریکا نظر خود در باره طرح های تازه اسرائيل برای ساخت شهرکی جدید در کرانه باختری رود اردن را اعلام کرده و در واکنشی غیرمنتظره از این سیاست فاصله گرفته است.  در بیانیه کاخ سفید در این باره آمده است: «اگر چه ما اعتقاد نداریم که وجود شهرک ها می باید مانعی بر سر راه صلح باشد، اما ساخت شهرکی جدید یا توسعه آن در ورای مرزهای تعیین شده، به رسیدن به این هدف کمکی نخواهد کرد.»  بیشتر بخوانید: اسرائیل ۲۵۰۰ دستگاه خانه جدید در کرانه باختری می سازد  در عین حال دولت دونالد ترامپ تأکید کرده که آمریکا هنوز موضعی رسمی در برابر شهرک سازی های اسرائيل اتخاذ نکرده است. این موضوع در سفر در پیش بنیامین نتانیاهو، نخست وزیر اسرائیل به واشنگتن مورد بحث و تبادل نظر قرار خواهد گرفت. نتانیاهو قرار است اواسط فوریه به آمریکا سفر کند.  ترامپ پیش از این روشن ساخته بود که نسبت به سلف خود باراک اوباما سیاستی ملایم تر در برابر شهرک سازی های اسرائیل پیشه خواهد کرد.    نتانیاهو شامگاه چهارشنبه اول فوریه (۱۳ بهمن) از ساخت شهرکی تازه تأسیس برای ساکنان آمونا خبر داد. به گفته او، کمیته ای باید منطقه ای مناسب پیدا کرده و جزئیات را روشن سازد.  سازمان پیس ناو می گوید، از سال ۱۹۹۲ این نخستین باری است که دولت اسرائيل شهرکی تازه در کرانه باختری رود اردن بنا می کند. از آن زمان تا کنون تنها توسعه شهرک هایی اتفاق افتاد که پیش از این تأسیس شده بودند.  ساخت شهرک های اسرائيلی در مناطق فلسطینی مانعی بر سر راه صلح خاور میانه است و از دیدگاه جهانی نقض حقوق بین الملل محسوب می شود، چرا که دولت ها اجازه ندارند شهروندان خود را در مناطق اشغال شده اسکان دهند. اما اسرائيل مخالف است و می گوید، کرانه باختری که آن را در جنگ شش روزه ۱۹۶۷ تسخیر کرد در آن زمان توسط اردن اداره می شد و در آن حکومتی وجود نداشت.  سازمان ملل متحد در ماه دسامبر خواستار توقف کامل شهرک سازی های اسرائیل شد. باراک اوباما که در آن زمان ریاست جمهوری آمریکا را بر عهده داشت از حق وتوی خود صرفنظر کرد و راه برای تصویبقطعنامه ای علیه اسرائيلباز شد. این اقدام اوباما در آن زمان به شدت مورد انتقاد ترامپ قرار گرفت. اما از زمان به قدرت رسیدن ترامپ، سیاست های نتانیاهو نسبت به شهرک سازی ها در کرانه باختری رود اردن و شرق بیت  المقدس به وضوح تهاجمی تر از قبل است.  نتانیاهو در هفته گذشته ابراز امیدواری کرده بود که روابط آمریکا و اسرائیل در دوران ترامپ مورد ارزیابی تازه قرار گیرد.  فلسطینیان می خواهند کشوری داشته باشند شامل کرانه باختری رود اردن و نوار غزه با پایتختی در شرق بیت المقدس. ساخت شهرک های اسرائيلی در این اراضی از سوی بسیاری از کشورها نقض قوانین بین الملل به حساب آمده و سد راه حل صلح محسوب می شود.وزیر دفاع آمریکا در اولین سفر کاری‌اش راهی کره جنوبی و پس از آن ژاپن شده است. جیمز ماتیس در سئول گفته هرگونه حمله و تهدیدی به آمریکا و متحدانش با پاسخ قاطع آمریکا روبرو خواهد شد.جیمز ماتیس وزیر دفاع ایالات متحده آمریکا در اولین سفر کاری اش به کره جنوبی، کره شمالی را به شدت مورد حمله لفظی قرار داد. ماتیس که روز پنج شنبه ۲ فوریه (۱۴ بهمن) در سئول صحبت می کرد گفت: «هر حمله ای به آمریکا و متحدانش با مقابله به مثل روبرو خواهد شد و هرگونه استفاده از سلاح اتمی واکنش در پی خواهد داشت.»  وزیر دفاع آمریکا همچنین تاکید کرد که این کشور بر دفاع از متحدانش مصر است. او درباره سیاست جدید دولت آمریکا گفت که مقابله با تهدیدات اتمی کره شمالی در اولویت اول دولت ترامپ قرار دارد.  ماتیس همچنین تصریح کرده که دولت کمونیستی کره شمالی دوباره شروع به ساخت موشک کرده و برنامه اتمی اش را گسترش داده است و تهدیدات لفظی و عملی اش را همچنان ادامه می دهد.  بیشتر بخوانید: هشدار آمریکا به کره شمالی در رابطه با آزمایش موشک قاره پیما  رهبر کره شمالی اخیرا اعلام کرد که این کشور یک موشک قاره پیمای جدید آزمایش کرده است. آمریکا نگران آن است که کره شمالی به هدف نهایی اش که ساخت سلاح اتمی است نزدیکتر شود. این هدف با ساخت یک کلاهک کوچک قابل حمل بر روی موشک های دوربرد به دست خواهد آمد.  سفر وزیر دفاع آمریکا به کره جنوبی و پس از آن ژاپن در زمانی صورت می گیرد که روابط ایالات متحده با این دو کشور به سردی گراییده است. دونالد ترامپ در اولین نطق هایش درباره کره جنوبی و ژاپن گفت اگر این دو کشور به تعهدات مالی خود عمل نکنند، نیروهای آمریکایی را از آنجا خارج خواهد کرد.  آمریکا ۲۸ هزار و ۵۰۰ نیروی نظامی در کره جنوبی و ۴۷ هزار نیرو در ژاپن دارد. این نیروها برای دفاع از متحدان آمریکا در مقابله با کره شمالی آنجا مستقر هستند.تزوتان تودوروف، تئوریسین و اندیشمند نامدار فرانسوی درگذشت. آخرین اثر فلسفی او مارس آینده در پاریس منتشر می‌شود. این نظریه‌پرداز و آموزگار علوم اجتماعی هنگام مرگ ۷۷ سال داشت.تزوتان تودوروف، نویسنده و فیلسوف بلغاری تبار فرانسوی، سه شنبه (۷ فوریه) در پاریس درگذشت. دختر او ضمن تأیید این خبر گفته است که نظریه پرداز نامدار به تازگی آخرین اثر خود به نام پیروزی هنرمند را به اتمام رسانده بود که در مارس آینده منتشر می شود.  تودوروف در سال ۱۹۳۹ در صوفیه، پایتخت بلغارستان به دنیا آمد. در ۲۴ سالگی به پاریس رفت و در علوم  انسانی به تحصیل و مطالعه پرداخت.  او در اوایل دهه ۱۹۷۰ با مقالات پرمایه ای مانند ادبیات و معنی و مقدمه ای بر ادبیات تخیلی به شهرت رسید، که از اسناد پراهمیت مکتب ساختارشناسی شناخته می شوند.  تودوروف در سال ۱۹۷۰ به همراه ژرار ژنت مجله تئوری ادبی پوئتیک را پایه گذاشت. تودوروف از اول دهه ۱۹۸۰ زندگی فکری و قلمی خود را به شرح و نقد نظریات فرهنگی و سیاسی وقف کرد. دستاورد مهم او در این باب کتابی است درباره تاریخ اندیشه اومانیستی و رژیم های توتالیتر به نام خاطرات شرارت، وسوسه نیکی که در سال ۲۰۰۰ منتشر شد.  تودوروف نویسنده ای متعهد بود، به مسئولیت اهل قلم و کارایی ادبیات اعتقاد داشت. او در سال ۲۰۱۵ در کتابی به عنوان بی خوابی سیمای برخی از نامداران مقاومت سیاسی و فرهنگی، از ژرمن تیون تا ادوارد اسنودن، را ترسیم کرد.  تودوروف از استادان برجسته بنیاد تحقیقات اجتماعی پاریس بود که در شماری از معتبرترین انستیتوهای اجتماعی در سراسر جهان تحقیق و تدریس می کرد.  آکادمی فرانسه در سال ۲۰۱۱ جایزه ویژه منتقدان را به او اهدا کرد. هنگام تقدیم این جایزه، به او عنوان متفکر آزادی لقب داده شد.  برخی از مقالات نظری تودوروف به زبان فارسی ترجمه شده است.میشائیل گورگِس درباره کتاب تازه‌اش چگونه در تجارت با ایران موفق باشیم به اهمیت تعاملات فرهنگی در تجارت با ایرانی‌ها پرداخته است. او در گفت‌وگو با دویچه‌وله از فرهنگ ایرانی‌ها و جزئیات کتابش می‌گوید.میشائیل گورگِس ( ) پس از تحصیل مردم شناسی و اسلام شناسی در هامبورگ و بُن، ۲۰ سال به عنوان معاون و مدیر دفتر چند شرکت بازرگانی ایرانی و آلمانی به کار پرداخته است.  گورگِس ۶۲ ساله با مشاهده تفاوت های فرهنگی میان ایران و آلمان، شناخت فرهنگ ایران را ضامن توفیق بازرگانان آلمانی در ایران می داند و به همین خاطر بیش از ۱۶ سال است که سمینارهایی در این زمینه برگزار می کند.  او در سال ۲۰۰۸ میلادی کتابی پیرامون دستیابی به صلاحیت ها و تعاملات میان فرهنگی به چاپ رسانده که تکمیل شده آن در سال جاری خورشیدی در برلین منتشر شده است.  چکیده گفت وگوی همکارمان اسکندر آبادی با میشائیل گورگِس را در زیر می خوانید:  دویچه وله: آیا خودتان در رفتار و تجارت با ایرانیان موفق بوده اید؟  میشائیل گورگس: بله بوده ام. من ۲۰ سال در شرکت های ایرانی کار کردم و حالا هم ۱۶ سال است که در زمینه توانمندی های میان فرهنگی مشغول کار هستم.  از چه وقت و چگونه با ایران در تماس افتادید؟  اولین تجربه من با ایران به چند ماه پس از بروز انقلاب اسلامی بازمی گردد.  منظورتان آشنایی با همسرتان است؟  بله درست است. همسر من ایرانی است. پیش از آن نگاه و توجه من به هند بود. مدتی هم در دانشگاه درس هایی در شناخت هند خواندم. ولی بعد که در هامبورگ با همسرم آشنا شدم، به هند نرسیده در ایران توقف کردم.  پس این ظرفیت های میان فرهنگی را در خانواده تجربه کردید. اما خانواده و تجارت دو مقوله جدا هستند.  کاملا درست است. من در آغاز چیزی جز آنچه در رسانه ها درباره ایران می نوشتند و می گفتند از این کشور و فرهنگ آن نمی شناختم. شناخت من از خانواده و خویشاوندان ایرانی شروع شد ولی بعد با ادامه تحصیل در دانشگاه و آموزش در رشته های مردم شناسی و اسلام شناسی، شناخت فرهنگ ایران موضوع اصلی تحصیلی ام شد.  در کتاب تان وعده می دهید که با لغو تحریم ها روابط اقتصادی ایران و آلمان شکوفا خواهد شد. آیا به این وعده وفا شده است؟  به نظر من شده است. توجه کنید که تا پایان سال ۲۰۱۵ که تحریم ها هنوز ادامه داشتند، بازرگانان آلمانی به تناسب، در رابطه با ایران محتاط بودند. پس از این که ایران اعلام آمادگی کرد که برنامه اتمی تاکنونی اش را متوقف می کند، گام های اول برای کاهش تحریم ها برداشته شدند. به این ترتیب در سال ۲۰۱۶ افزایش سرمایه گذاری و تجارت بازرگانان آلمانی در ایران را می توانیم ببینیم. البته از پاییز که انتخابات ریاست جمهوری آمریکا به مرحله نهایی رسید، باز کاهشی در این روابط مشاهده می شود اما به نظر من از بهار امسال باز این روابط بهتر خواهند شد.  حتا با وجود ترامپ؟  بله البته. رابطه میان ایران و آلمان پدیده تازه ای نیست. از سده ۱۶ این روابط آغاز شده و ایران و آلمان همواره روابط اقتصادی خوبی داشته اند.  آمارهایی که در کتابتان ارائه کرده اید، تصویر واقعی اما گاه تیره ای از جامعه ایران به دست می دهند: نرخ بالای بیکاری و جوان هایی که نیمی از ایشان می خواهند به خارج مهاجرت کنند و غیره. ولی آیا یک بازار شکوفا با چنین تصویر تیره ای سازگاری دارد؟ به طور مشخص مصرف کننده ایرانی چگونه می تواند کالاهای وارداتی مثلا از آلمان را بخرد؟  تحریم ها در ایران کاستی های بسیاری در بخش اقتصادی پدید آوردند. در کشوری که بیش از ۷۰ درصد جمعیت آن زیر ۳۵ سال است، نیازهای مبرم اقتصادی خودنمایی می کنند. این جوان ها به کالاهای مصرفی بسیاری علاقه نشان می دهند و بالقوه خریدار آنها هستند. نمونه دیگر راه سازی است که نیاز شدید به آن هست و به این ترتیب این بخش هم بالقوه بازار خوبی است. به طور کلی کشوری که جمعیت اش در عرض ۳۷۳۸ سال از بروز انقلاب تا کنون دو برابر شده و به ۸۰ میلیون رسیده، بازار خوبی برای بازرگانان آلمانی است.  شما توفیق در تجارت را بر پایه شناخت و تعاملات فرهنگی متقابل استوار می دانید و از مفهوم هایی مانند احترام و اکرام به شریک تجاری، حفظ آبرو، تعارف و جز اینها به عنوان استانداردهای فرهنگی نام می برید و به این ترتیب سنجه های فرهنگی برای ایرانیان تعریف می کنید. وقتی می گویید که ایرانیان برخلاف آلمانی ها زمان بندی انعطاف پذیری دارند یا اینکه روابط شخصی به هنگام تجارت در ایران مهم تر از موضوع تجارت است، آیا گمان نمی کنید که به آسانی این معیارها را پیشداوری و انگ فرهنگی قلمداد  کنند؟  در هر کشور و ملتی شاخص های فرهنگی هست که برای دستیابی به کفایت و صلاحیت و شناخت فرهنگی باید به آنها توجه کرد. اینها ویژگی هایی هستند که در فرهنگ های گوناگون چه آلمان باشد چه ایران به چشم می خورند. مثلا برخورد ایرانی ها با زمان و زمان بندی طور دیگری است تا آلمانی ها. ما یک زمانی کار می کنیم یعنی در یک زمان مشخص تنها به انجام یک کار مشخص می رسیم، به عبارت دیگر هم زمان چند کار را با هم انجام نمی دهیم. درصورتی که ایرانی ها این کار را می کنند به همین خاطر انجام کارها در ایران زمان بیشتری می برد. حالا کسی که می خواهد با ایرانی ها تجارت کند، باید برای درازی مهلت های پرداخت و اجرای قرار و مانند این ها تفاهم داشته باشد.  یعنی اگر من با یک ایرانی معامله کنم، پولم را به موقع دریافت نمی کنم؟  ایرانی ها به قراری که می گذارند، شدیدا وفادار هستند و قاعدتا مشکلی هم پیش نمی آید؛ ولی گاه تأخیر در کار و پرداخت هست. حالا یا نقدینه نیست یا مسائل دیگر پیش می آید.  شما ایرانی ها را بسیار سازگار و منعطف تصویر کرده اید. آیا همین دلیل نسبی بودن این شاخص های فرهنگی که روی آنها انگشت می گذارید نیست؟  شاخص ها و هنجارهایی که من نام می برم، ثابت و تغییرناپذیر نیستند. اینها تنها جهت و سمت و سوی رفتار انسان ها را نشان می دهند. روشن است که این هنجارها و ویژگی ها در مناطق گوناگون ایران که یک کشور چندملیتی است هم فرق می کنند. آذری ها با جنوبی ها فرق هایی دارند و کردها با شمالی ها.  این ویژگی های فرهنگی در خانواده خودتان که ایرانی آلمانی است چگونه جلوه می کنند؟  فرزندان من هردو بزرگ شده اند. کوچک که بودند ما فکر این را نکردیم که به چه شیوه و شگردی باید تربیت شان کنیم. البته که مثل همه جا و در همه خانواده ها حتما تنش هم بوده ولی بیشتر تفاهم بوده و هرکدام از ما می کوشیده از فرهنگ دیگری بهترین ها را انتخاب کند. فرزندان من البته چون در فضای فرهنگی آلمان رشد کرده اند، بیشتر از اینجا مایه گرفته اند ولی حالا که بزرگ شده اند، گاه متوجه می شوم که ویژگی هایی از فرهنگ ایران را هم گرفته اند. برای نمونه برخورد پسر من با زمان با برخورد خود من فرق می کند. او در زمان بندی مانند ایرانی ها انعطاف بیشتری دارد.  آیا انگیزه شما برای پرداختن به ویژگی های فرهنگی بیشتر حل تنش بود یا گسترش دامنه دید فرهنگی؟  من شناخت فرهنگ های دیگر را غنای ذهنی می دانم و آشنایی با همسرم هم شانس بیشتری برای این غنای فرهنگی بود.  آیا کتاب شما تنها برای آلمانی هایی است که می خواهند در ایران تجارت کنند یا به کار ایرانی ها هم می خورد؟  من این کتاب را از نظرگاه یک آلمانی نوشته ام ولی طبیعی است که ایرانی ها هم می توانند از آن برای رفتار با آلمانی ها با آموزه هایی آشنا شوند.  مهم ترین نکته هایی که یک آلمانی در ایران باید به آنها توجه کند، کدامند؟  جز همان زمان بندی که گفتم، یکی این است که باید حتما توجه داشت که ایران یک جمهوری اسلامی است و فرد مسافر و تاجر باید بداند که این امر رفتارهای سازگار با آن را می طلبد. دوم اینکه ایرانیان در کار تجارت هم شخصی و رابطه پسند هستند درصورتی که آلمانی ها حواس شان در درجه اول متوجه موضوع معامله است. ایرانیان نخست باید بدانند که با چه کسی تجارت می کنند، ولی آلمانی ها اول می پرسند چه چیزی معامله می شود. در پایان هم باید تأکید کنم که چون ایرانیان ملت مهمان نوازی هستند، یک آلمانی باید اهمیت این پدیده را درک کند. و باید دعوت میزبان را بپذیرد و او هم به موقع از او دعوت کند.هر سال خبرهای اصلی در آستانه‌ برگزاری فستیوال فیلم برلین پیرامون شرکت این و آن ستاره‌ی سینمای جهان و دفیله‌رفتن او روی فرش سرخ دور می‌زد. امسال رویدادهای دگرگون‌کننده‌ی سیاسی ـ اجتماعی، در محور بحث‌ها قرار گرفته است.جشنواره ی جهانی فیلم برلین، در میان فستیوال های اروپایی به جشنواره ای سیاسی معروف است؛ فستیوالی که فیلم های بخش مسابقه ی آن اغلب مسائل اجتماعی ـ سیاسی را با نگرشی نوآورانه مطرح می کنند و از این رو به دریافت خرس های طلایی و نقره ای جشنواره هم نائل می آیند.  این شهرت به جا یا نابه جا، امسال در شصت و هفتمین دوره ی برگزاری برلیناله، به دلیل شرایط پرتلاطم جهانی، به ویژه پیامدهای جنجال برانگیز فرمان های تبعیض آمیز دونالد ترامپ، رئیسجمهور آمریکا، پررنگ تر جلوه می  کند.   به گفته ی مونیکا گروترز، مسئول امور فرهنگی دولت آلمان، در مصاحبه با خبرگزاری این کشور، فرمان منع ورود مسلمانان از ۷ کشور جهان تاثیری مستقیم بر بازار فیلم در جهان و هم چنین بر دنیای فیلم در آلمان دارد. او در این رابطه می گوید: «روشن است که این مسئله به دغدغه ی ذهنی بسیاری از هنرمندان هم تبدیل شده است.»  پرداخت سینمایی ملی گرایی افراطی  به نظر مسئول امور فرهنگی دولت آلمان، یکی دیگر از چالش های دشوار دست اندرکاران و سینماگران دنیای کنونی، پرداختن به مسئله ی ملی گرایی افراطی است که امروزه در بسیاری از کشورهای جهان، از جمله در اروپا در لهستان، مجارستان و ترکیه پا گرفته است. او با اشاره به دستمایه ی فیلم  جنگو  () که در مراسم گشایش جشنواره به نمایش در می آید، می گوید: «در جنگو پرسش های زیادی مطرح می شود؛ این که واکنش یک هنرمند در برابر نظام دیکتاتوری چیست؟ این که انسان چه سریع می تواند تغییر کند، تسلیم شود یا مقاومت کند.» به باور مونیکا گروترز، پرداخت سینمایی این موضوع ها می تواند افق دید ما را نسبت به رویدادهای کنونی بازتر کند.    فیلم جنگو، از اتین کومار، تهیه کننده و فیلمنامه نویس فرانسوی، به سرنوشت جنگو راینهارت، اسطوره ی موسیقی جاز کولی ها، و خانواده ی او می پردازد که در دوران جنگ جهانی دوم (۱۹۴۳) به دلیل تعلق به اقلیت قومی سینتی  در فرانسه ی تحت اشغال نازی های آلمانی مورد آزار و تعقیب قرار گرفتند.  کاشف زنان سینماگر   برلیناله هم چنین در مقایسه با فستیوال های فیلم اروپایی مانند کن و ونیز، به جشنواره ای کاشف زنان سینماگر هم شهرت دارد. در یک دهه ی گذشته، کمتر دوره ای از این فستیوال بوده که فیلم های کارگردانان زن نیز به بخش مسابقه ی آن دعوت نشده باشند. امسال، به ویژه حضور ۵ سینماگر زن در بخش مسابقه که در آن ۲۴ فیلم به نمایش در می آید، چشمگیر است.  بیشتر بخوانید: احضار مترجم نمایند ۀ برلیناله به وزارت اطلاعات  به باور مونیکا گروترز، این امر نشانه ی کیفیت بالای فیلم های ساخته ی زنان کارگردان است: «این که در دنیای فیلم سینماگران زن خوب به همان اندازه فعال هستند که مردان فیلم ساز.» مسئول امور فرهنگی دولت آلمان، ابراز امیدواری می کند که این تلاش ها سرانجام، «به تدریج آگاهی عمومی نسبت به سینماگران زن را تغییر دهد.» گروترز این موفقیت را از جمله به دلیل حضور ۵۰ درصدی زنان در نهادهایی که مسئول گزینش پروژه های فیلم برای تامین مالی آن ها هستند، ارزیابی می کند.    آینده ی روشن سینمای آلمان  مسئول امور فرهنگی دولت آلمان معتقد است که چشم انداز سینمای آلمان بسیار روشن است: «ما هر سال برای تامین هزینه های تهیه ی فیلم، دست کم ۵۰ میلیون یورو بودجه در اختیار داریم. علاوه بر آن ۱۵ میلیون یورو هم برای ساخت فیلم های فرهنگی دریافت می کنیم.» به گفته ی گروترز، بودجه ی کلی تهیه ی فیلم در سال ۲۰۱۷ آلمان، بالغ بر ۱۰۵ میلیون یورو  است.  کارشناسان می گویند که وضعیت مالی برلیناله نیز خوب و ثابت است. بنا بر آمار رسمی بودجه ی برلیناله در این دوره، ۲۴ میلیون یورو است که ۷ میلیون و ۲۰۰ هزار یوری آن از طریق نهادهای مرکزی دولتی تامین می شود. مابقی از راه کمک های مالی شرکت های خصوصی و فعالیت های اقتصادی بخش های برلیناله تامین می شود.  بیشتر بخوانید: پل ورهوفن رئیس هیئت داوران دور آینده  برلیناله  مونیکا گروترز هم چنین از افزایش یک میلیون یورویی بودجه ی بخش استعدادیابی برلیناله در سال ۲۰۱۷ خبر می دهد و می گوید که در نظر دارد، در سال های آینده بر حجم سرمایه گذار ی در این زمینه بیافزاید.    یک فیلم از ایران  در شصت و هفتمین دوره ی جشنواره ی فیلم برلین، نزدیک به ۴۰۰ فیلم از سراسر جهان به نمایش در می آیند و ۲۴ فیلم از جمله از کشورهای آلمان، بریتانیا، پرتغال، ژاپن، رومانی، شیلی، فرانسه، فنلاند، کره جنوبی و لهستان در بخش مسابقه ی آن برای دریافت خرس طلایی و نقره ای با یکدیگر رقابت می کنند. در بخش رقابتی فیلمی از ایران شرکت ندارد.  بیشتر بخوانید: توقیف فیلم های ایرانی در مسیر رسیدن به برلیناله  فیلم تمارض از عبد آبست، تنها محصول ایران است که در بخش فوروم جشنواره به نمایش در می آید.  پل ورهوفن، کارگردان و فیلم نامه نویس جنجال برانگیز هلندی، ریاست هیأت داوران این دوره از جشنواره را که از ۶ سینماگر (۳ زن و ۳ مرد) تشکیل می شود، به عهده دارد.  شصت وهفتمین جشنواره بین المللی فیلم برلین از ۹ تا ۱۹ فوریه ۲۰۱۷ در پایتخت آلمان برگزار می شود.راجر لوگان بیش از ده سال زندگی را با غده‌ای که مدام رشد می‌کرد تاب آورد؛ غده‌ای که زندگی را برایش هر روز تلخ‌تر و تحمل‌ناپذیرتر می‌کرد. تا اینکه جراحی او را از این کابوس نجات داد.راجر لوگان ۵۷ ساله به خاطر می آورد، زمانی که بیش از ۱۰ سال پیش زیر شکم اش شروع به رشد کردن کرد و او مجبور شد به پزشک مراجعه کند، با این پاسخ مواجه شد: «شما فقط زیادی چاق هستید».  لوگان از چند روز پیش در بیمارستان بیکرزفیلد در ایالت کالیفرنیا به سر می برد. آنچه زمانی پزشکان به عنوان چاقی مفرط تشخیص داده بودند، سپس غده ای شده بود که مدام رشد می کرد و بزرگ و بزرگ تر می شد تا اینکه به حدود ۵۹ کیلو رسید.  در نهایت جراحی در بیمارستان بیکرزفیلد توانست غده را از بدن راجر لوگان خارج کند؛ غده ای که گفته می شود بزرگترین غده ای است که تاکنون از بدن یک انسان خارج شده است. اینک برای لوگان زندگی جدیدی آغاز شده که او بر تخت بیمارستان با خوشحالی از آن سخن می گوید.  به گزارش رسانه های محلی، غده ی خارج شده از بدن لوگان سرطانی نبوده و به دلیل رفتن مویی به زیر پوست و عفونت ناشی از آن، رفته رفته تبدیل به غده ای با رشدی غیرعادی شده است. سپس راجر لوگان در پی این مشکل، کار خود را از دست داده و کاملا زمین گیر شده است.  زمانی که پزشکان گافپورت در ایالت می سی سی پی، محل زندگی راجر لوگان، در سال گذشته میلادی (۲۰۱۶) موفق به خارج کردن غده از بدنش نشدند، او امید خود را از دست داد و از خوردن و نوشیدن امتناع کرد.  اما همسر لوگان امیدش را از دست نداد و در سراسر آمریکا به جستجو پرداخت تا بیمارستان بیکرزفیلد در ۳۲۰۰ کیلومتری محل زندگی شان را یافت.  لوگان را سوار مینی بوسی کرده، تا مقصد بردند و سپس با یک عمل جراحی موفقیت آمیز غده را از بدنش خارج کردند. او چند روز دیگر از بیمارستان مرخص می شود.ملانیا ترامپ در شکایت از روزنامه دیلی‌میل بریتانیا خواستار پرداخت ۱۵۰ میلیون دلار غرامت شد. این نشریه در ماه اوت نوشته بود بانوی اول آمریکا قبلا در شغلی شبیه تن‌فروشی کار می‌کرده است.روزنامه انگلیسی دیلی میل که از نشریات زرد این کشور به شمار می  رود نیمه ماه اوت مطلبی درباره ملانیا ترامپ منتشر کرد که در آن ادعا شده بود ملانیای ۴۶ ساله زمانی که در دهه ۱۹۹۰ برای یک آژانس مد کار می کرده به عنوان زنی که برای همراهی مردان مشهور و ثروتمند اجاره داده می شود هم به کار گرفته می شده است.  برخی کمپانی های مد، مدل هایشان را به عنوان همراه به مردان ثروتمند و مشهور اجاره می دهند تا آنان را در مهمانی ها و برخی مجالس رسمی همراهی کنند. در این شغل ارائه خدمات جنسی به این مردان هم اغلب وجود دارد.  همان زمان وکیل ملانیا ترامپ اعلام کرد که موکلش به دلیل دروغ پراکنی دیلی میل و نیز ایراد ضربه شدید روحی و خدشه دار شدن آوازه کاری  موکلش از این نشریه شکایت کرده است.  حالا چارلز هاردن وکیل ملانیا اعلام کرده مبلغ درخواستی موکلش به عنوان غرامت ۱۵۰ میلیون دلار است. به گفته وکیل خانم ترامپ پس از انتشار این خبر مارک لوازم آرایشی ملانیا که از طریق یک شبکه فروش تلویزیونی به فروش می رسد، دچار رکود در فروش شده است.  بیشتر بخوانید: ملانیا ترامپ از روزنامه دیلی میل شکایت کرده است  همچنین ملانیا ترامپ به گفته وکیلش این شانس را برای همیشه از دست داده که مارک تجاری اش را در سطح جهان مشهور کند. به گفته چارلز هاردن، موکلش قصد داشته در آینده تجارتش را گسترش داده و وارد بازار پوشاک، تزئینات، کفش، لوزام آرایشی، وسایل بهداشت مو و پوست و نیز عطرهای زنانه بشود.  ولی با تهمتی که این روزنامه به او زده در حقیقت میلیون ها دلار را از دست داده است.  در یک مورد مشابه، وکیل هالک هوگان، کشتی گیر سابق کالیفرنیا پیشتر موفق شده بود به دلیل انتشار فیلم رابطه جنسی موکلش، ۱۴۰ میلیون دلار خسارت از سایتی که این فیلم را پخش کرده بود بگیرد.  ملانیا ترامپ همچنین ادعا کرده که مقاله دیلی میل شایستگی او را برای مقام بانوی اول آمریکا زیر سوال برده است. خانم ترامپ همچنین مدعی است که پخش این اخبار در زمان رقابت های انتخاباتی ریاست جمهوری آمریکا این انتخابات را تحت تاثیر قرار داده است.  بیشتر بخوانید: جنجال تازه درباره همسر ترامپ؛ این بار بر سر مدرک دانشگاهی او  دیلی میل پس از شکایت ملانیا ترامپ مطالب خود درباره او را از صفحات اینترنتی اش حذف و در نسخه آن لاین خود اطلاعیه ای در این باره منتشر کرد.  در بیانیه دیلی میل تصریح شد که اگر چنین برداشتی به وجود آمده که ملانیا ترامپ در صنعت سکس و یا به عنوان همراه مردان مشهور مشغول به کار بوده، این روزنامه بابت آن متاسف است.  این روزنامه همچنین نوشت چیزهایی که در مطلب مورد اشاره منتشر شده تنها می تواند ایراد اتهام باشد اما هرگز تایید نشده است.اولین فروشگاه فروش موادغذایی تاریخ مصرف گذشته در آلمان گشوده شد. این اولین قدم‌ها در راه جامعه‌ای بدون پسمانده‌های خوراکی است و تغییری چشمگیر در آگاهی جامعه در مورد موادغذایی ایجاد می‌کند.خریداران و مصرف کنندگان بهینه موادغذایی، هر کدام که از روز گشایش فروشگاه غذای خوب (  ) به محل آن در شهر کلن می آیند، از روبرو شدن با یک فروشگاه غیرمعمول هیجان زده می شوند.  این اولین فروشگاه عرضه مواد غذایی پسمانده در آلمان و سومین از نوع خود در تمام اروپا است. از سبزیجات گرفته تا آبجو در این فروشگاه عرضه می شود. نکته غیر معمول این است که تمام این موادغذایی باید به عنوان ضایعات از بین برده می شدند.  یک ویژگی دیگر نداشتن قیمت ثابت بر روی محصولات است. این مشتریان هستند که تصمیم می گیرند چه مبلغی برای هر محصول بپردازند.  هر ساله یک سوم موادغذایی تولیده شده در جهان به عنوان پس مانده دور ریخته می شوند. این موضوع، نیکول کلاسکی را به گشایش فروشگاه غذای خوب ترغیب کرد.  بر اساس گزارش سازمان خواربار و کشاورزی سازمان ملل () اگر یک چهارم موادغذایی دور ریخته شده نگهداری می شدند، این امکان وجود داشت که ۹۰۰ملیون نفر از گرسنگی نجات داده شوند.  والنتین تورن نویسنده و کارگردان مستند طعم پسمانده (  )، در روز افتتاح این فروشگاه حضور داشت تا آنچه را که به عنوان قدمی برای مبارزه علیه دور ریختن موادغذایی می بیند، جشن بگیرد.  او که به خاطر ساخت این مستند برنده جوایز متعدد بین المللی شده است، به دویچه وله می گوید که هنوز موانع مهمی برای رسیدن به موفقیت وجود دارند: «ایده به شکل ساده ای عالی است، من هنوز نمی توانم درک کنم که چرا ما این همه غذا را دور می ریزیم.»  نقطه ای برای شروع  گزارش سازمان فائو () نشان می دهد که در سطح خرده فروشی، موادغذایی به میزان بالایی به ضایعات تبدیل می شوند، به این دلیل که جذاب  به نظر نمی رسند.  نیکول کلاسکی، مالک فروشگاه غذای خوب  به دویچه وله می گوید که برای انجام تغییرات به زمان نیاز است. او به زمین های کشاورزی می رود تا بعد از برداشت محصول، آنچه را که از سبزیجات باقی مانده، جمع آوری کند. بعضی از آنها خیلی بزرگ، برخی خیلی کوچک و تعدادی هم آنقدر بد شکل هستند که به درد فروش نمی خورند.  در فروشگاه اش، غذاهای ارگانیک از طریق سیستم هر چقدر دوست داری بپرداز در دسترس همگان است. خریداران می توانند در این محل همچنین محصولات فاسد نشدنی تولید کننده های بزرگ را، که تاریخ مصرفشان گذشته، پیدا کنند.    کلاسکی با بیان اینکه هیچ کس نمی خواهد غذا را  دور بریزد، تصریح می کند: «ما سبزیجات و محصولات تاریخ گذشته را نجات می دهیم و تولیدکننده ها هم از اینکه هنوز محصولاتشان خورده می شوند خشنودند.»  به نظر او این یک همکاری برد برد است.  خطر مصرف پس مانده ها  گروهی از مشتریان غذاهای تاریخ گذشته را نمی خرند، برخی اما معتقدند به سادگی می توان از رنگ و بوی یک محصول به سالم بودن یا نبودن اش پی برد.  کلاسکی درباره سلامت این محصولات نگران نیست. او می گوید: «تاریخ انقضای روی یک محصول تنها یک پیشنهاد به مشتری است، بیشتر محصولات عمرشان خیلی بیشتر از تاریخ مصرف رویشان طول می کشد.»  اما به هر حال اگر کسی به  علت مصرف این موادغذایی بیمار شود، کسی باید پاسخگو باشد. به این علت است که کلاسکی می گوید همه کسانی که در اینجا کار می کنند به وظیفه خود در آگاهی رساندن به مشتری ها در مورد محصولات تاریخ گذشته، به خوبی عمل می کنند.  بخشی از یک جنبش گسترده   برخلاف فروشگاه های سنتی که به دنبال سود هستند، سوپرمارکت غذای خوب به دنبال اثرگذاری اجتماعی است.  آنیا ریکرت، عضو گروه غذای خوب می گوید که هدف اصلی بالا بردن آگاهی مردم در مورد مشکلات عرضه دوباره غذاهای دور ریختنی است.  او معتقد است که ابتکاراتی از این دست می تواند به کسانی که قبلا هیچ آگاهی از سبک زندگی پایدار نداشتند، انگیزه بدهد.  به باور کلاسکی اولین قدم، گام های بعدی را در پی خواهد داشت: «فروشگاه موادغذایی خوب، بخشی از یک جنبش گسترده برای کاهش مصرف و درست مصرف کردن است. به عنوان نمونه وسایل و مبلمان داخل فروشگاه یا بازیافتی و یا دست دوم هستند.»  به نظر می رسد بیشتر مشتریان با کلاسکی هم عقیده هستند. یک از مشتریان به دویچه وله می گوید: «مراجعه به این فروشگاه، نمایان گر چیزی بیش از خریدن یک محصول  است، در واقع تبلیغ یک سبک زندگی است.»    فرای یک جنبش اجتماعی  والنتین تورن، نویسنده و فیلمساز معتقد است که پس از نمایش فیلم طعم پسمانده در نگرش و رفتار بسیاری در این مورد تغییر بزرگی روی داده است.  او می گوید: «در آن زمان هیچ کس درباره ضایعات خوراکی صحبتی نمی کرد، به معنای واقعی هیچ کس.» تورن می افزاید:«در این زمینه تعداد زیادی از مردم  درگیر نبودند، حتی سیاسیون.»  به هر حال و علی رغم حرکت های اجتماعی گسترده، مانند اشتراک گذاری غذا ( )، همچنان پس مانده های موادغذایی از چالش های مهم است.  تورن قانع شده که تجارتی کردن غذا های پسمانده برای مبارزه با اتلاف مواد خوراکی، به تنهایی کافی نیست. او باور دارد که تعیین جریمه های اقتصادی می تواند راه حل موثری باشد که به شکل جدی به  کاهش ضایعات مواد خوراکی منجر شود.  او با اشاره به اینکه می بایست برای کاهش تولید مازاد راه حل واقعی پیدا کرد، تصریح می کند: «این تنها می تواند از راه قانون گذاری برای تغییر الگوهای اقتصادی و تجاری صورت بگیرد.»  تورن می افزاید: «اتکا به اقدام های تعداد اندکی از رهبران بزرگ اقتصادی که آگاه به مسائل زیست محیطی هستند، کافی نیست.»روز ۲۲ آوریل، روز جهانی زمین است. دانشمندان و پژوهشگران آمریکا این روز را برای اعتراض به ترامپ برگزیده‌اند. ترامپ کسی است که نه به دانش تکامل وقعی می‌نهد و نه برای هشدارهای مربوط به تغییرات آب و هوایی ارزشی قائل است.پژوهشگران و خبرنگاران حوزه علمی از آن واهمه دارند که کارشان در سال های آینده، در اثر محدودیت های وضع شده توسط دولت ترامپ، لحظه به لحظه دشوارتر شود.  دلیل این واهمه هم شخص رئیس جمهور، یعنی دونالد ترامپ است و ترامپ کسی است که به تغییرات آب و هوایی و گرمایش زمین باور ندارد و همه این هشدارها را خیال بافی دانشمندان می داند. حتی یک بار گفته است که جار و جنجال تغییرات اقلیمی ساخته و پرداخته ذهن چینی هاست و آن ها بر آنند که با طرح چنین شایعاتی، به اقتصاد آمریکا آسیب برسانند.  البته صرف این اظهارات نیست که باعث تحرک و اعتراض پژوهشگران شده است. علت افزایش اعتراضات در بین پژوهشگران و محققان آمریکا تصمیماتی است که ترامپ در زمینه های علمی اتخاذ کرده و دقیقا همین تصمیمات باعث نارضایتی و ناخشنودی آنان شده است.  بیشتر بخوانید: پیامدهای ویرانگر ال نینیو در برخی مناطق جهان  طبق این تصمیمات آژانس دفاع از محیط زیست () و وزارت محیط زیست آمریکا از برگزاری کنفرانس های مطبوعاتی منع شده اند و به آن ها دستور داده شده که از به روزسازی سایت های خود اجتناب ورزند. فراتر از آن به مدیریت پارک ملی دستور داده شده که از شبکه توییتر برای خبررسانی استفاده نکند.  محدودیت بیشتر برای پژوهشگران تحت پوشش دولت  دونالد ترامپ از همان آغاز فعالیت رسمی خود در مقام رئیس جمهور، باعث دشمنی بسیاری از دانشمندان و پژوهشگران آمریکا شد. در واکنش به این سیاست ها و این اظهارات بود که شمار کثیری از دانشمندان و پژوهشگران آمریکا گرد آمدند و کمیته ای به نام کمیته اقدام سیاسی () سازمان دادند.  هدف از تشکیل این کمیته این است که در انتخابات آتی آمریکا، آنها نمایندگان بیشتری برای احراز پست های دولتی و سیاسی به میدان روانه کنند.  این گروه نام خود را گذاشته است اقدام ۳۱۴. عنوانی که برگرفته از عدد ریاضی پی، ۳،۱۴ است. در بیانیه تاسیس این کمیته آمده است که آمریکا به سیاستمدارانی نیاز دارد که قادر به درک خطرات ناشی از تغییرات اقلیمی باشند و پیگیرانه راه حل برای چنین خطراتی را دنبال کنند.  بسیاری از مسئولان، منع انتشار اخبار و به روز رسانی سایت های علمی را به عنوان تلاشی برای بستن دهان دانشمندان ارزیابی کرده اند و با راه اندازی حساب های کاربری در توییتر، با انتشار اخبار در برابر این سیاست دست به مقاومت زده اند.  با شعار دانش و نه سکوت (  ) فعالان جامعه علمی آمریکا رژه برای دفاع از دانش را سازمان داده اند. به باور آن ها، دفاع از حقایق و داده های علمی و آزادی بیان و پژوهش از اهمیت فوق العاده ای برخوردار است.  بیشتر بخوانید: توافق ۴۵ کشور جهان برای کنارگذاشتن انرژی های فسیلی  قرار است روز ۲۲ آوریل، یعنی روز جهانی زمین رژه دانشمندان در واشنگتن برگزار شود. ایده این رژه متاثر از رژه مشابهی است که روز ۲۱ ژانویه توسط زنان اجرا شد و میلیون ها نفر در شهرهای مختلف آمریکا به خیابان ها آمدند و اعتراض خود را نسبت به سیاست خانواده دولت جدید آمریکا به نمایش گذاشتند.  مهم تر از هر چیز برای سازمان دهندگان این مارش دفاع از آزادی پژوهش و تحقیق دانشمندانی است که در موسسات تحت پوشش دولت فعالیت می کنند. به باور کسانی که رژه برای دفاع از دانش را سازمان داده اند، انتشار آزادانه پژوهش های دانشمندانی که در موسسات تحت پوشش دولت فعالیت می کنند، یکی از ارکان آزادی و پیشرفت اجتماعی است.چین با بیش از ۲۷۰ هزار ایستگاه برای شارژ خودروهای برقی از پیش‌کسوتان انرژی‌های پاک، مانند آلمان جلو زده است. در آلمان تنها ۱۰ هزار ایستگاه شارژ وجود دارد که محدودیت بزرگی برای استفاده عمومی از خودروهای برقی است.از سال ۲۰۱۷ میلادی بیش از ۲۷۰ هزار ایستگاه برای سوخت خودروهای برقی در چین به کار افتادند. برنامه چین تا سال ۲۰۲۰ بلندپروازانه است. این کشور طرحی دارد که بنا بر آن ظرف سه سال آینده پمپ های سوخت رسانی به خودروهای برقی فاصله ای بیش از یک کیلومتر با یکدیگر نداشته نباشد.  تا سال آینده میلادی نیز هر شرکت خودوروسازی که می خواهد در چین به فعالیت خود ادامه دهد، باید درصد معینی خودرو برقی تولید کند. از همین حالا روشن است که دایملر، بی ام و و فولکس واگن قادر به برآورده ساختن این شرط نیستند. صنایع خودروسازی آلمانی فرصت های زیادی را برای پیشتازی در این زمینه سوزانده اند.  دولت و حزب کمونیست چین قصد دارند این کشور را به اولین قدرت جهان در این صنعت تبدیل کنند و این کار را به هزینه صنایع خودروسازی آلمان انجام می دهند که هنوز توهم ساخت بهترین خودروهای جهان را دارند. این نشانه اسارت در گذشته و فراموش کردن آینده است. آینده از آن خودروهای برقی و تجدیدپذیر است.  در سال ۲۰۱۶ در چین بیش از نیم میلیون خودروی برقی به فروش رفت. این رقم در آلمان به زحمت به ۱۵ هزار رسیده است. یعنی بسیار کم تر از یک درصد. در نروژ از هر دو خودرو، یکی برقی است.  انقلاب در این زمینه می تواند جهان را از فاجعه زیست محیطی نجات دهد. بدون تغییر در سوخت اتوموبیل ها، سخنی از نقطه عطف در حفظ محیط زیست نمی توان زد.  امید تازه برای محیط زیست  در چین متقاضیان خودروی بنزینی اغلب باید ماه ها و گاه حتی سال ها در انتظار اجازه استفاده از اتوموبیل خود بمانند و در صورت تولید گازهای سمی اجازه راندن آن را ندارند. این درحالی است که دولت برای خودروهای برقی بسته های تشویقی زیادی ایجاد کرده است. یک خودروی برقی بلافاصله اجازه استفاده می گیرد و همه جا بدون پرداخت پول می تواند پارک کند.  در اروپا هنوز دوزاری هیچکس نیافتاده است که در چین چه می گذرد؛ نه در مورد خودروهای برقی، نه توربین های بادی یا مزارع استفاده از انرژی خورشیدی. آلمان در این حوزه ها تا سال ۲۰۱۲ پیشتاز بود و حالا جایش را چین گرفته است.  بیشتر بخوانید:روزهای تیره برای صنعت خودروسازی آلمان  برنامه چین این است که ۴۰ درصد خودروها تا سال ۲۰۳۰ برقی شوند که معنایش تولید ۱۵ میلیون خودروی برقی جدید است. این یک امید تازه است برای محیط زیست و خبری هولناک برای صنایع خودروسازی آلمان. ساخت آلمان که شهرتی خوب در جهان دارد در آینده نزدیک به ساخت چین تغییر نام می دهد.  شاخصه این خودروها صدای کم تر و تولید نکردن گازهای سمی است. این خودروها نیازی به باک، دنده، کاتالیزاتور و لوله اگزوز یا رادیاتور ندارند.  ایران چه شانسی دارد؟  چینی ها در بازار ایران دست  بالا را دارند و عمدتا اجناس بنجل خود را به آن سرازیر می کنند. آیا این امکان وجود ندارد که ایران از چین الگوهای دیگری بردارد؟  دی ماه امسال حسن روحانی، رئیس جمهور ایران از خودروها و موتورسیکلت های برقی که با همکاری دو شرکت ایرانی چند دانشگاه، از جمله صنعتی شریف ساخته شده بازدید کرد.  آلودگی هوای شهرهای بزرگ ایران، بخصوص تهران، سال هاست که معضلی بزرگ است و خطری جدی برای سلامتی میلیون ها نفر. استفاده از خودروهای برقی می تواند راه حل قطعی برای هوایی پاک در شهری مانند تهران باشد.  ایران برای تامین منابع سوخت این اتوموبیل ها نیز از جمله کشورهایی است که منابع انرژی تجدیدپذیر فوق العاده ای دارد و با سرمایه گذاری در این زمینه می تواند  نه تنها مصرف داخلی را تامین کند، که به صادر کننده آن نیز تبدیل شود.  روزنامه دنیای اقتصاد در بهار سال جاری به مشکلات تولید این خودروها در ایران پرداخت و به نقل از گزارشی از مرکز پژوهش های مجلس، به هزینه تولید خودروی برقی با تيراژ پایين (زیر ۲۱ هزار دستگاه در سال) اشاره کرد. بر اساس این گزارش هزینه خودروهای برقی ۳ برابر خودروی بنزینی است.  مرکز پژوهش های مجلس نتیجه گرفته است که یکی از مهم ترین بخش های تاثيرگذار برای پیشروی در صنعت خودروهای برقی ایجاد زیرساخت  های لازم و بسته های تشویقی و حمایتی دولتی است.  این گزارش می گوید: «شركت های خودروساز تنها در صورتی حاضر به ساخت خودروهای برقی خواهند شد كه تضمينی از بابت وجود مشتری برای این نوع خودرو باشد و دولت خود به عنوان مشتری اول این نوع خودروها برای جلب اعتماد مردم اقدام کند؛ بنابراین چالش قيمت تمام شده و تضمين مشتری مهم ترین موضوع مورد تاكيد خودروسازان است كه تنها راه حل موجود برای پر كردن این اختلاف قيمت و تشویق مردم به خرید این نوع خودرو، كمک دولت در قالب یک بسته سياستی  حمایتی است.»  گزارش یاد شده نبود متولی واحد را نیز به عنوان یکی از عوامل مهم در موفق نبودن فناوری های نوینی چون تولید خودروی برقی در ایران دانسته و تاکید کرده است که « حمایت دولت در بخش تولید و مصرف می تواند به توسعه این دسته از خودروها در کشور کمک کند. بنابراین گزارش ، برای آنکه تولید خودروی برقی در کشور محقق شود، دولت باید الزامات و مشوق هایی را برای تولید در نظر بگیرد. از جمله اینکه کمک  هزینه های تحقیق و توسعه شرکت های خودروساز برای طراحی و تولید این خودروها را پرداخت کند.»هر سال بر شمار بیماران سرطانی در جهان افزوده می‌شود. به نظر برخی از کارشناسان با رعایت این سه نکته می‌توان از شمار مرگ و میر این بیماری کاست. منتقدان می‌گویند این نکات برای بیماران در کشورهای ثروتمند کاربرد دارد.سالانه بیش از ۸ میلیون و ۸۰۰ هزار نفر در جهان در اثر بیماری سرطان جان می سپارند. سازمان بهداشت جهانی به مناسبت روز بین المللی سرطان (۴ فوریه) دفترچه ی راهنمایی  منتشر کرده و از مسئولان خواسته است، توصیه های کارشناسان این نهاد را در سه مورد آگاهی دهی به شهروندان، تشخیص درست و سریع نوع بیماری و پشتیبانی مالی از بیماران به کار برند تا از میزان مرگ و میر ناشی از این بیماری کاسته شود.  روشنگری در باره ی بیماری  کارشناسان سازمان بهداشت جهانی در این رابطه ابتدا از ادارات درمان و بهداشت کشورهای جهان می خواهند تا کارزاری گسترده برای اطلاع رسانی به مردم درباره ی انواع گوناگون سرطان و نشانه های آن به راه بیاندازند. به گفته ی آنان روشنگری در این زمینه، سبب می شود که بیماران به موقع به پزشک مراجعه کنند. آمار نشان می دهند که تشخیص به هنگام بیماری، درمان آن را آسان تر می کند.  بیشتر بخوانید: کشف روشی جدید برای درمان سرطان توسط محققان آلمانی  افزون بر این در دفترچه ی راهنمای سازمان بهداشت جهانی آمده است که آموزش همه جانبه ی کادر پزشکی و پرستاری بیمارستان ها به تشخیص درست بیماری کمک می کند. این امر هم چنین از هزینه  های کلان شرکت های بیمه که در نتیجه ی تشخیص نادرست و دیرهنگام متحمل می شوند، می کاهد. آمار نشان می دهدکه در سال ۲۰۱۰، بیش از هزار میلیارد یورو برای درمان انواع بیماری سرطان در سراسر جهان خرج شده است.        توصیه ی سوم کارشناسان نهاد بهداشتی سازمان ملل، در جهت حمایت مالی از بیماران و تامین هزینه های درمانی از سوی شرکتهای بیمه درمانی است. در این رابطه، هم چنین از شرکت های داروسازی خواسته شده درتعیین بهای داروهای مبارزه با سرطان، جانب عدالت را رعایت کنند و بیمار را با تحمیل هزینه های سنگین به سوی فلاکت اقتصادی سوق ندهند.  بیشتر بخوانید:جلوگیری از بازگشت سرطان، آیا راهکاری وجود دارد؟   در جهان سالانه دست کم ۱۴ میلیون نفر به بیماری سرطان مبتلا می شوند. تا سال ۲۰۳۰ این میزان به ۲۱ میلیون نفر افزایش خواهد یافت. بنا به تخمین سازمان بهداشت جهانی دو سوم بیماران سرطانی در کشورهای با درآمد کم با متوسط هستند.  بیماران سرطانی در آلمان  شمار مبتلایان به بیماری سرطان در آلمان، از ابتدای سال های دهه ی ۱۹۷۰ تا کنون تقریبا دوبرابر شده است. دلیل اصلی این امر پیری جامعه ی آلمان ارزیابی شده است. زیرا خطر ابتلا به این بیماری سرطان که دومین علت مرگ و میر در این کشور است، در سال های پیری افزایش می یابد. در حال حاضر بیش از ۴ میلیون آلمانی به سرطان مبتلا هستند.  بیشتر بخوانید: گسترش سرطان در ایران و راه های پیشگیری از آن  هرمان گروهه، وزیر بهداشت و درمان آلمان، در روز شنبه (۴ فوریه) در این رابط اعلام کرد که قصد دارد تا پایان سال ۲۰۱۷ در جهت بهبود شرایط درمان و مراقبت های پس از مرحله ی مداوا، کار ایجاد بانک ملی داده های مربوط به سرطان این کشور را به پایان ببرد. هم چنین قرار است دامنه ی تامین هزینه های درمانی و مراقبت های روانی بیماران گسترش یابد.   انتشار دفترچه ی راهنمای سازمان بهداشت جهانی انتقاد برخی از نهادهای مدنی و مستقل را برانگیخته است. کارشناسان این سازمان ها می گویند که دفترچه ی یادشده برای نظام پزشکی کشورهای صنعتی و ثروتمند تنظیم شده و نیازها و مسايل بیمارانی که فاقد امکانات تامین اجتماعی هستند، را دربر نمی گیرد.یک مرجع تقلید شیعه در قم دریافت بهره از وام‌های بانکی را رباخواری دانست و آن را حرام اعلام کرد. آیت‌الله نوری همدانی می‌گوید، در اسلام یک درهم ربا برابر با ۷۰ مرتبه زنا با مادر در کعبه است.آیت الله حسین نوری همدانی، از مراجع تقلید شیعه، سیستم بانکی جمهوری اسلامی را به رباخواری متهم کرد و نسبت به ادامه این کار به بانک ها هشدار داد.  او پیش از ظهر چهارشنبه (۲۰ بهمن ۸ فوریه) بخشی از درس خارج فقه خود در مسجد اعظم قم را به ربا در فعالیت های بانکی اختصاص داد و گفت: «اگر بانک ها از این کار خود دست برندارند، در درجه اول مردم باید پول را به بانک ها نداده، خود استفاده کرده و اشتغال زایی نمایند و در درجه دوم، نیازمند به یک قانون قاطعی هستیم تا جلوی این مدل فعالیت بانک ها گرفته شود.»  رباخواری بدتر از زنا با مادر  به گزارش خبرگزاری حوزه، که اخبار مربوط به حوزه علمیه را پوشش می دهد، این مرجع تقلید گفته است: «ربا، گناه کبیره ای است که توصیف آن در شرع اینگونه آمده که یک درهم از ربا مقابل ۷۰ زنا با مادر در خانه کعبه است و خدای متعال در هفت جای قرآن نیز از آن انتقاد کرده است.»  او با بیان این که اگر در مقابل پولی که قرض داده شده، پول بیشتری گرفته شود، حرام و ربا است، ابراز تاسف کرد که این کار در حال حاضر در بانک های ایران انجام می شود.  از ابتدای شکل گیری جمهوری اسلامی بحث در مورد آنچه بانکداری اسلامی و بانکداری بدون ربا خوانده می شود مطرح شده، اما جز اضافه شدن برخی اصطلاح ها، تغییر محسوسی نسبت به گذشته ایجاد نشده است.  اظهارات این مرجع تقلید در حالی مطرح شده که در جمهوری اسلامی موسسه های مالی و اعتباری که به نام شخصیت ها و مفاهیم مذهبی فعالیت می کنند بیش از بانک های دولتی و شبه دولتی به سپرده ها سود پرداخت کرده و به همان نسبت بهره بیشتری دریافت می کنند.  بسیاری از این موسسه ها برای جذب بیشتر نقدینگی، سودهای غیرمتعارف به سپرده ها می دهند و برای سرراست کردن دخل و خرج خود به فعالیت های سوداگرانه و سوءاستفاده از رانت های حکومتی می پردازند.  این مرجع تقلید شیعه دریافت پول بیشتر از مشتریان بانک ها را تنها در یک مورد مجاز دانسته و گفته است: «اگر در هنگام قرض و به عنوان شرط ضمن عقد توافق شود که اگر تا فلان تاریخ آورده نشود، باید فلان مقدار جریمه دهد، مشکلی نیست و باید پرداخت شود؛ اما در بانک ها از این موضوع سوءاستفاده شده و در قراردادهای خود آورده اند که اگر یک ماه دیر شود، فلان مقدار؛ اگر یک ماه و پنج روز دیر شود، فلان مقدار و ...؛ که در این صورت این جریمه ها را روی بدهی افراد کشیده و برای آن جریمه نیز مجدد جریمه دریافت می کنند که این مسائل، ربا است.»  این استاد حوزه علمیه قم می افزاید بارها در پاسخ به نامه ها نوشته که جریمه را فقط یک بار دریافت می کنند و گرفتن چند باره آن رباست، اما به این احکام الهی عمل نمی شود.  وام های زیر ۱۰۰ میلیون تومان  یکی از مشکلات کنونی سیستم بانکی و مالی در ایران حجم بالای معوقات بانکی است که در برخی موارد بهره های سنگین امکان بازپرداخت آن توسط مشتریان را محدود کرده است.  از مدتی پیش طرحی در دولت و بانک مرکزی در دست بررسی است که هدف آن ساماندهی بخشش جریمه ی وام های زیر ۱۰۰ میلیون تومان عنوان می شود. ولی اله سیف، رئیس کل بانک مرکزی در پایان نشست روز چهارشنبه، ۲۰ بهمن هیئت دولت در جمع خبرنگاران به تشریح جزئیات بخش نامه ای پرداخت که نحوه انجام این طرح را مشخص می کند.  به گفته ی سیف دریافت کنندگان وام های زیر ۱۰۰ میلیون تومان باید اصل وام را پرداخت کنند اما سود و جریمه این وام ها از سوی بانک مرکزی و از محل اختلاف بهای ارز مرجع و بازار آزاد تامین می شود.دولت ترامپ پیمان‌های تجاری را زیر ذره‌بین برده و با معیار نخست آمریکا سود و زیان هر یک را می‌سنجد. در این میان وضعیت پیمان شراکت تجاری و سرمایه‌گذاری اتحادیه اروپا و آمریکا هنوز روشن نیست.معاون کمیسیون اروپا، یورکی کاتانن، هنوز در ارتباط با اجرای پیمان شراکت تجاری و سرمایه گذاری اتحادیه اروپا و آمریکا قطع امید نکرده است.  کاتانن روز دوشنبه ۶ فوریه خطاب به خبرنگار رویترز در برلین گفت که دونالد ترامپ در کارزار انتخاباتی خود همواره به پیمان های تجاری آمریکا با آسیا یا به دیگر پیمان های مربوط به  تجارت آزاد آمریکای شمالی حمله کرده بود، ولی به طور مشخص از پیمان شراکت تجاری و سرمایه گذاری آمریکا و اتحادیه اروپا () سخنی به میان نیاورده است.  پیمان شراکت تجاری و سرمایه گذاری آمریکا و اتحادیه اروپا در مقایسه با سایر پیمان های تجاری از یک ویژگی برخوردار است و آن اینکه، این پیمان نیز عملا پیمانی دوجانبه است، میان آمریکا و اتحادیه اروپا به مثابه یک واحد و نه مجموعه ای از کشورهای عضو.  بیشتر بخوانید: ترامپ پیمان شراکت ترانس پاسیفیک را لغو کرد  به این ترتیب، حفظ این پیمان عملا در راستای سیاست دولت ترامپ که خواهان پیمان های دوجانبه است نیز قرار دارد. ولی این احتمال وجود دارد که دولت ترامپ بررسی این پیمان را به بعد موکول کند.  معاون کمیسیون اتحادیه اروپا به خبرنگار رویترز گفته است که عدم طرح پیمان شراکت اتحادیه اروپا و آمریکا از سوی دولت ترامپ، به خودی خود می تواند امیدوارکننده باشد.  کاتانن در این گفت وگو بر خواست اتحادیه اروپا در زمینه تقویت پیوندهای تجاری فراآتلانتیک با دولت جدید آمریکا تاکید نهاد. وی گفت حفظ این پیوندهای تجاری هم برای ایالات متحده آمریکا و هم برای کارخانه ها و به ویژه کارگاه های تولید کوچک و متوسط اروپا از اهمیت بسیاری برخوردار است.  نزدیکی به چین، هند و کشورهای حوزه خلیج فارس  معاون کمیسیون اروپا در عین حال به تمایل هند، کشورهای حوزه خلیج فارس و همچنین چین برای گسترش مناسبات تجاری با اتحادیه اروپا اشاره کرد و گفت که این کشورها از سیاست های حمایت گرایانه دولت ترامپ در مناسبات بازرگانی دچار نگرانی شده و از این رو بیشتر به افزایش مناسبات تجاری با کشورهای اروپایی روی آورده اند.  بیشتر بخوانید: اولویت های صد روز نخست دولت ترامپ  کاتانن گفت: «این کشورها و مناطق آشکارا نشان داده اند که خواستار مبارزه علیه سیاست حمایت گرایانه و خواهان حمایت از روند قانون مدار جهانی گردانی هستند.»  یورکی کاتانن که پیش از این نخست وزیر فنلاند بود به خبرنگار رویترز گفت که اتحادیه اروپا در بهار سال جاری مذاکراتی با کشورهای عربی عضو شورای همکاری خلیج فارس بر سر گسترش مناسبات تجاری انجام خواهد داد.  معاون کمیسیون اروپا گفت: «در شرایط کنونی نمی توان چیزی را تضمین کرد، اما به نظر می رسد که هم اتحادیه اروپا و هم شورای همکاری خلیج فارس خواستار گسترش مناسبات تجاری هستند.»برخلاف آنچه که دونالد ترامپ انتظار دارد، قرار است اپل تازه‌ترین تلفن‌های موبایل خود را در هند تولید کند. به گفته یک مقام رسمی ایالت کارناتاکا هند، تولید این تلفن همراه از آوریل سال جاری آغاز می‌شود.رئیس جمهور جدید ایالات متحده پیش از ادای سوگند در روز ۲۰ ژانویه از تیم کوک، مدیر عامل اجرایی و عضو هیئت مدیره شرکت اپل خواسته بود، آیفون های خود را در آمریکا تولید کند. او که پیوسته تکرار می کند «آمریکایی جنس آمریکایی بخر» در یک مصاحبه ابراز اطمینان کرده بود که کوک کشور خود را دوست دارد و حتما به حرف او گوش خواهد داد.  همان زمان اخبار غیررسمی در باره تولید آیفون ۸ در هند منتشر شد. اکنون وزیر فناوری اطلاعات دولت ایالتی کارناتاکا هند در گفت وگو با خبرگزاری بلومبرگ صحت این خبر را تایید کرده است.  به گفته او، دولت هند در این زمینه با شرکت اپل در ماه ژانویه به توافق رسیده و تولید تلفن های هوشمند در بنگلور، مرکز ایالت کارناتاکا از ماه آوریل آغاز خواهد شد. بنگلور سیلیکون ولیِ هند به شمار می رود. سیلیکون ولی قطب فناوری های اینترنتی و دیجیتال آمریکا به شمار می رود که مقر شرکت هایی مانند آیفون، گوگل و فیسبوک در آن قرار دارد.  تولید گوشی های هوشمند را کارخانه تایوانی ویسترون است.  بیشتر بخوانید: اپل حذف اپلیکیشن های ایرانی اپ استور را آغاز کرده است  در سال ۲۰۱۶ اپل ۲ میلیون و ۵۰۰ هزار آیفون در هندوستان فروخت که تنها دو درصد فروش کل تلفن های همراه در هند به شمار می رود. بازار به سرعت در حال رشد این گونه تلفن ها در هند را سامسونگ و شرکت های چینی قبضه کرد ه اند.    امتیاز مالیاتی  دولت هند برای اپل در زمینه پرداخت مالیات امیتاز ویژه ای قائل شده است. به گزارش بلومبرگ، اپل در ۱۵ سال آینده از پرداخت مالیات معاف است. به این ترتیب بهای آیفون ۸ نسبتا پایین خواهد بود.  دولت هند چندی پیش مالیات سنگینی برای محصولات الکترونیکی وارداتی، از جمله تلفن های هوشمند وضع کرد.  بیشتر بخوانید: ۲۰ سالگی تلفن های هوشمند؛ امکانات و نگرانی های روزافزون  شبکه تلویزیونی ان تی وی آلمان گزارش داد که آیفون ۸ تولید هند فقط برای بازار این کشور در نظر گرفته شده و صادر نخواهد شد.   بر اساس تخمین کارشناسان، در سال ۲۰۲۰ حدود ۷۵۰ میلیون اسمارت فون در هندوستان به فروش خواهد رفت. به همین دلیل تیم کوک تاکید کرده که تولید موبایل در هند  از اهمیت ویژه ای برخوردار است و اپل برای درازمدت در این کشور سرمایه گذاری خواهد کرد.  باید دید که واکنش دونالد ترامپ در برابر تصمیم اپل چه خواهد بود.دولت آمریکا اقدام به بررسی طرح مربوط به افزودن سپاه به لیست سازمان‌های تروریستی کرده است. وظیفه بررسی این موضوع به نهادهای امنیتی و نظامی آمریکا محول شده است. تصمیمی با پیامدهای بسیار برای ایران و منطقه.سیاست تحریم مسئولان سپاه پاسداران، سیاستی نیست که با دولت ترامپ آغاز شده باشد. حدود ۱۰ سال پیش، یعنی در سال ۲۰۰۷ دولت آمریکا اقدام به تحریم مسئولان سپاه قدس کرد. در آن هنگام، فعالیت های برون مرزی سپاه قدس، از سوی مقامات آمریکا حمایت و پشتیبانی از سازمان های تروریستی ارزیابی شد و از این رو، دولت آمریکا اقدام به تصویب مجازات هایی برای مسئولان سپاه قدس نمود.  سیاست تحریم سپاه اما محدود به تحریم سپاه قدس نشد و در سایه پیشبرد این سیاست، تحریم های جدیدی شامل حال بسیاری از افرادی گشت که مستقیم یا غیرمستقیم با سیاست های هسته ای و موشکی ایران در ارتباط بودند. حال اما صحبت بر سر گسترش مجازات ها علیه سپاه پاسداران است. سیاستی که اگر به تصویب دولت ترامپ برسد، کل سپاه و فعالیت های آن را در بر خواهد گرفت.  طرح بررسی امکان افزودن سپاه به لیست سازمان های تروریستی در حال حاضر در دستور کار مسئولان دولت ترامپ قرار دارد. باید یادآور شد که متن طرح مربوط به بررسی جایگاه سپاه هنوز در اختیار رسانه ها قرار نگرفته است. بلکه این طرحی است که می بایست توسط کمیته بررسی سیاست آمریکا در قبال ایران تهیه شود.  بیشتر بخوانید: مناقشه بر سر برنامه موشکی ایران میان مطهری و سپاه  از آن گذشته، طبق خبر منتشر شده از سوی خبرگزاری رویترز معلوم نیست که آیا ترامپ چنین طرحی را امضا و تایید خواهد کرد یا نه. آنچه تا کنون در این باره روشن شده است این است که چنین طرحی در دستور بررسی مسئولان کاخ سفید است و دولت ترامپ هنوز درباره این موضوع اعلام موضع رسمی نکرده است.  در صورت آنکه سپاه به لیست سازمان های تروریستی افزوده شود، مشمول مجازات و تحریم های بیشتر دولت آمریکا خواهد شد. بر اساس خبر منتشر شده از سوی خبرگزاری رویترز، سپاه پاسداران از نگاه مقامات آمریکایی یک سازمان امنیتی قدرتمند به حساب می آید که از توان اقتصادی بسیاری برخوردار است و به فراخور آن بر روند تحولات سیاسی در ایران تاثیر می گذارد.  طرح مربوط به افزودن سپاه به لیست سازمان های تروریستی، یگانه طرحی نیست که برای رسیدگی و تصمیم گیری به دولت ترامپ ارائه شده است. طبق خبر منتشر شده از سوی خبرگزاری رویترز، هفته گذشته طرح مشابهی درباره سازمان اخوان المسلمین در دستور بررسی مسئولان دولت ترامپ قرار داشت و آن ها تصمیم گیری در باره این طرح را به زمان نامعلومی موکول کردند.  از این رو این احتمال وجود دارد که دولت ترامپ تصمیم درباره طرح افزودن سپاه به لیست سازمان های تروریستی را نیز به زمان دیگری موکول کند. به ویژه آنکه، اتخاذ تصمیم در این زمینه بدون محاسبه دقیق سود و زیان آن منطقی به نظر نمی رسد. اما تحریم های جدیدی که دولت ترامپ هفته گذشته علیه ایران وضع کرد، حکایت از آن دارد که دولت ترامپ سیاست قاطعانه تری در قبال ایران در پیش گرفته است.  محدودیت های دولت ترامپ  افزودن سپاه به لیست سازمان های تروریستی پیامدهای بسیاری برای تحولات سیاسی در ایران و همچنین بحران ها و تنش های سیاسی و نظامی در منطقه خواهد داشت. هرگاه طرح افزودن سپاه پاسداران به لیست سازمان های تروریستی توسط دولت ترامپ تایید شود، آنگاه گستره تحریم ها از افراد و نهادهای خاص می تواند به کل مجموعه سپاه گسترش یابد و هزینه چنین سیاستی حتی برای آمریکا نیز کلان خواهد بود.  زمانی که سپاه پاسداران تاسیس شد، مسئولان جمهوری اسلامی این سازمان را نهادی نظامی و بازوی مسلح حکومت خود معرفی کردند. نقشی که سپاه در تمام دوران حیات خود نیز برعهده گرفته است. سپاه پاسداران در اوایل انقلاب یگانه سازمان مسلح جمهوری اسلامی به حساب نمی آمد. سازمان مجاهدین انقلاب اسلامی و گارد انقلاب از جمله دیگر نهادهای مسلحی بودند که پس از انقلاب شکل گرفته بودند.  آنچه خمینی و شورای انقلاب اسلامی انجام دادند، حذف و تضعیف تدریجی نیروهای مسلح موازی با سپاه و تقویت این سازمان بود. قدرت سپاه پاسداران در طول تاریخ خود اما لحظه به لحظه افزایش یافت. سپاه پاسداران در سایه این تحولات از یک نهاد نظامی صرف به یک قدرت اقتصادی نیز بدل شده است. در عین حال سپاه یک نهاد امنیتی قدرتمند است و از این رو، در گستره سیاسی نیز نقش مهمی ایفا می کند.  بیشتر بخوانید: نیروی دریایی سپاه به رزمندگان خارجی آموزش نظامی می دهد  سپاه به موازات نیروی بسیج که به عنوان نیروی مقاومت سپاه عمل می کند و وظیفه تربیت نیرو و کادر برای سپاه را برعهده دارد، همچون ارتش از هر سه نیروی زمینی، دریایی و هوایی برخوردار است. دامنه فعالیت سپاه از طریق سپاه قدس به خارج از مرزهای کشور امتداد می یابد. از این رو، قدرت و توان سپاه تنها به فعالیت های آن در درون مرزهای کشور محدود نمی شود. این چنین است که در پیش گرفتن هرگونه سیاستی در برابر سپاه، تاثیرات بسیاری در تحولات ایران و بحران های منطقه خواهد داشت. مهم ترین پیامدهای سیاست افزودن سپاه به لیست سازمان های تروریستی از این قرارند:  ; پیامدهای نظامی  از منظر نظامی، افزایش گستره تحریم ها علیه سپاه در سطح منطقه تاثیرات متفاوتی خواهد داشت. سپاه از طریق فرماندهان خود و همچنین از طریق سپاه قدس در بسیاری از جبهه های جنگ نیابتی حضور دارد. دفاع از حزب الله لبنان، حمایت و پشتیبانی از حشد الشعبی و گروه های پراکنده شیعه در عراق، حمایت و پشتیبانی از دولت اسد در سوریه وهمچنین فعالیت های آشکار و پنهان در بحرین و پشتیبانی از رزمندگان حوثی در یمن، از جمله فعالیت های برون مرزی سپاه پاسداران و واحدهای وابسته به آن به حساب می آیند. از این رو، افزودن سپاه به لیست سازمان های تروریستی از حیث نظامی سود و زیان های خود را دارد.  دولت آمریکا در عراق و سوریه با نیروهای وابسته به دولت اسلامی (داعش) مبارزه می کند. به عنوان نمونه در مبارزه گسترده ای که علیه داعش در عراق به راه افتاده است، رد پای سپاه پاسداران به وضوح دیده می شود. در عراق، نیروهای ارتش این کشور همراه با پیشمرگه های کرد، شبه نظامیان شیعه و بسیج مردمی عراق عملیات وسیعی علیه داعش آغاز کرده اند. عملیاتی که توسط نیروی هوایی آمریکا نیز پشتیبانی می شود.  بدیهی است که شبه نظامیان شیعه آشکارا از حمایت و همکاری سپاه برخوردارند. ارزیابی سپاه پاسداران به عنوان یک سازمان تروریستی، عملا همکاری شبه نظامیان شیعه عراق با سپاه را نیز شامل می شود و می تواند جبهه مبارزه با نیروهای وابسته به گروه تروریستی دولت اسلامی و همچنین مبارزه با جهادگرایان افراطی سنی مذهب را تضعیف کند. از سوی دیگر، گسترش تحریم ها علیه سپاه از نفوذ این نهاد امنیتینظامی در دیگر نقاط بحرانی منطقه خواهد کاست.  کاهش نفوذ سیاسی و نظامی جمهوری اسلامی یکی از خواست های اصلی متحدان آمریکا در منطقه است. در این رابطه بسیاری از تحلیلگران و مشاوران کاخ سفید بارها تاکید کرده اند که مقابله با بحران های سیاسی و نظامی منطقه بدون محدود کردن نقش و نفوذ جمهوری اسلامی ممکن نیست. همین موضوع می تواند کفه ترازو را به سود طرح افزودن سپاه به لیست سازمان های تروریستی سنگین تر کند.  ; پیامدهای سیاسی  احتمال افزودن سپاه به لیست سازمان های تروریستی علاوه بر تاثیری که در تحولات منطقه خواهد داشت، در داخل کشور نیز می تواند بر موقعیت سیاسی و توان رقابتی نیروهای تندرو و اصلاح  طلب تاثیر نهد. افزودن سپاه به لیست سازمان های تروریستی تنها منجر به تحریم مسئولان و نهادهای وابسته به سپاه نمی شود، بلکه به خودی خود به معنی تشدید تحریم ها علیه جمهوری اسلامی است.  سیاست دولت ترامپ در قبال ایران و سپاه پاسداران خشم و نگرانی مسئولان جمهوری اسلامی ایران را نیز برانگیخته است. در واقعیت امر، برخوردهای تند دولت ترامپ واکنش شدید نیروهای تندرو ایران را در پی داشته است.  در همین رابطه سردار حسین سلامی، جانشین فرمانده کل سپاه پاسداران در گفت وگویی با خبرنگار ایلنا گفته است: «آمریکایی ها از روی میز بودن گزینه نظامی سخن گفتند یعنی رسماً و آشکارا کشورمان را تهدید نظامی کردند امّا هرگز قادر به اعمال آن نشدند زیرا برآورد آنها از قدرت واکنش جمهوری اسلامی ایران به واقعیت نزدیک است و می دانند درگیر شدن با این قدرت چه پیامدهای خطرناکی برای منافع آمریکا در منطقه دارد.»  بر اساس خبر منتشر شده از سوی خبرگزاری رویترز، افزودن سپاه پاسداران به لیست سازمان های تروریستی و در نتیجه افزایش دامنه تحریم ها علیه ایران می تواند منجر به تقویت نیروهای تندرو و محافظه کار در ایران شده و عملا موقعیت روحانی و نیروهای میانه رو ایران را در انتخابات ریاست جمهوری تضعیف کند.  اینکه افزایش تحریم های جمهوری اسلامی چه تاثیری بر آرایش نیروها در داخل کشور خواهد داشت، موضوعی است که در رابطه با بررسی طرح افزودن سپاه به لیست سازمان های تروریستی در دستور کار مشاوران دولت ترامپ قرار دارد.  ; پیامدهای اقتصادی  سپاه پاسداران در سال های پس از جنگ و در سایه پروژه های مربوط به بازسازی کشور، عملا به یک قدرت اقتصادی بزرگ بدل شد. آمار دقیقی از بودجه و یا درآمدهای سپاه از محل فعالیت های اقتصادی آن در دست نیست، اما تردیدی نیست که در همه عرصه های اصلی حیات اقتصادی کشور، سپاه و نهادها و سازمان های وابسته به آن حضور پر رنگی دارند. از آن جمله است، صنایع نفت و گاز، مخابرات و شهرسازی.  حال افزودن سپاه به لیست سازمان های تروریستی عملا در چند عرصه می تواند مشکل ساز گردد:           در صورت آنکه دولت آمریکا و متحدان غربی آن به تصمیمات مطرح شده در توافق هسته ای پایبند بمانند، می بایست سیاست رفع تحریم ها را در پیش گیرند. رفع تحریم ها بدیهی است که زمینه های فعالیت  مشترک اقتصادی و مالی با جمهوری اسلامی ایران را مهیا می کند. حال، با توجه به نقش کلانی که سپاه در حیات اقتصادی ایران ایفا می کند، وضع  تحریم های جدید عملا به معنی نقض برجام خواهد بود.           رفع تحریم ها در چارچوب اجرای مفاد برجام عملا می باید زمینه های سرمایه گذاری مستقیم خارجی در ایران را فراهم آورد. حال آنکه، در صورت وضع تحریم های جدید، سرمایه گذاران خارجی از فعالیت در ایران اجتناب خواهند ورزید. اجرای پروژه های مربوط به سرمایه گذاری در صنایع نفت و گاز ایران دشوار و یا حتی ناممکن خواهد شد.           بازگشت جمهوری اسلامی به سیستم بانکی و مالی جهانی دشوار خواهد شد. نگرانی بانک های کشورهای مختلف از مجازات ها و تحریم های احتمالی آمریکا باعث خواهد شد در معاملات و مبادلات ارزی با جمهوری اسلامی احتیاط کنند.            صادرات کالا به ایران با توجه به حضور پررنگ سپاه در عرصه های مختلف اقتصادی دشوار خواهد شد.  دقیقا به علت این دشواری هاست که جانشین فرمانده کل سپاه پاسداران، حسین سلامی تاکید کرده است که حتی اگر تحریم ها هم رفع شوند، جنگ اقتصادی آمریکا با جمهوری اسلامی ایران ادامه خواهد یافت.  افزایش تحریم ها یا پاره کردن برجام  یکی از مسئولان ارشد آمریکا که عضو کمیته بررسی سیاست آمریکا در قبال ایران است به خبرنگار رویترز گفته است: «دولت جدید آمریکا ایران را جدی ترین خطر علیه منافع خود می داند و معتقد است که آن ها از همه توان خود برای دامن زدن به تنش بهره می گیرند.»  پرسشی که در برابر دولت جدید آمریکا قرار دارد ناظر بر رویکردی است که دولت ترامپ می بایست در برابر ایران به کار گیرد. بدیهی است که دولت آمریکا نمی تواند در برابر آنچه خود جدی ترین و آشکارترین خطر برای منافع آن کشور ارزیابی می کند، سیاست بی تفاوتی در پیش بگیرد.  بیشتر بخوانید: سپاه پاسداران یگان هوانیروز تشکیل می دهد  دونالد ترامپ در کارزار انتخاباتی خود بارها گفته بود که توافق هسته ای با ایران، بدترین معامله تاریخ آمریکاست و اگر او به مقام ریاست جمهوری آمریکا برسد، برجام را پاره خواهد کرد. ترامپ پس از پیروزی و به ویژه پس از شروع رسمی فعالیت خود در مقام ریاست جمهوری آمریکا موضوع پاره کردن توافق هسته ای را مطرح نکرد.  نادیده گرفتن برجام، آشکارا گزینه اصلی دولت ترامپ نیست. همان عضو کمیته بررسی سیاست آمریکا در قبال ایران به خبرنگار رویترز گفته است که حتی اسرائیل و عربستان سعودی نیز مخالف نادیده گرفتن برجام هستند. از این رو، دولت آمریکا بر آن است برای مقابله با نقش مخرب جمهوری اسلامی در منطقه اقدام به افزایش مجازات های اقتصادی ایران بکند.  پس از شروع رسمی کار دولت ترامپ، شماری از مشاوران کاخ سفید از او خواستند تا بر گستره تحریم ها علیه ایران بیفزاید. دولت ترامپ نیز در واکنش به آزمایش موشکی ایران، تحریم های جدیدی علیه این کشور به تصویب رساند. در همان هنگام اعلام شد که این تحریم های جدید صرفا نخستین گام های دولت جدید آمریکا علیه ایران به حساب می آیند.  افزودن سپاه پاسداران به لیست سازمان های تروریستی یا گسترش دامنه تحریم ها علیه ایران به هر شکل آن، منجر به افزایش تنش سیاسی بین دو کشور می شود. افزایش فشار بر جمهوری اسلامی ایران اولویت نخست متحدان آمریکا در منطقه است. این در حالی است که عضو ارشد کمیته بررسی سیاست آمریکا در قبال ایران به خبرنگار رویترز گفته است که احتمال اینکه جمهوری اسلامی بر اثر چنین سیاستی به طور غیر مستقیم بکوشد به منافع آمریکا در منطقه لطمه بزند، منتفی نیست.  جانشین فرمانده کل سپاه پاسداران در واکنش به این مسائل، آمریکا و سایر دشمنان ایران را تهدید کرد و گفت: اگر «دشمن بخواهد عملی انجام دهد سراسر زمین، دریا و آسمان آتش خواهد شد و این آتش تا قلب سرزمین های دشمنان ما پیش خواهد رفت.»  اینکه دولت ترامپ چه سیاست و رویکردی را در قبال سپاه پاسداران و جمهوری اسلامی ایران در پیش گیرد، روشن نیست. اما تردیدی نمی بایست داشت که زبان تهدید و سیاست ها واقدامات تحریک آمیز در شرایط کنونی تنها موقعیت و مواضع نیروهای خواستار اعمال فشار بیشتر بر ایران را تقویت می کند.همگام با فراخوان خاتمی به آشتی ملی در پرتو رفع حصر از معترضان به نتایج انتخابات ۸۸، مصطفی تاج‌زاده و علی مطهری از تلاش برای نجات آینده کشور و مقابله با مخاطرات و مهیا بودن شرایط برای آزادی محصوران سخن گفته‌اند.پس از فراخوان محمد خاتمی، رئیس جمهوری دوران اصلاحات، به آشتی ملی و تأکید هم زمان او بر رفع حصر از معترضان به انتخابات ریاست جمهوری سال ۱۳۸۸، مصطفی تاج زاده و علی مطهری نیز هر یک از منظری به این موضوع پرداخته اند.  محمد خاتمی، رئیس جمهوری دوران اصلاحات، با وجود ممنوع التصویر بودن و قرار گرفتن در نوعی حصرنامحسوس، روز گذشته به مناسبت نزدیک شدن سالگرد انقلاب اسلامی طی یک سخنرانی خواستار رفع کدورت ها و آشتی ملی شد.  خاتمی در این سخنرانی با اشاره به میرحسین موسوی، زهرا رهنورد و مهدی کروبی که از بهمن ماه ۱۳۸۹ در حصر خانگی به سر می برند، گفت که آنان هم: «دلشان برای انقلاب و کشور می سوزد و نسبت به تهدیدهای خارجی موضع دارند و بی شک بیشتر از خیلی از کسانی که در جامعه، مدعی انقلابی گری هستند دلشان به درد آمده است».  خاتمی شرایط کنونی را بهترین موقعیت برای ایجاد فضای آشتی ملی در ایران ارزیابی کرد که به گفته ی او، در پرتو آن می توان زمینه همبستگی بیشتر همه گرایش ها و نیروها را پدید آورد».  رئیس جمهوری اسبق ایران خواستار آن شد که «همه بیایند و در صحنه حضور داشته باشند و سیاست ها و رویکردها به جانب چنین آینده نگری باشد».  بحث آشتی ملی در میان برخی نمایندگان عضو فراکسیون امید مجلس نیز هوادارانی دارد. تشکیل کمیته ای تخصصی با عنوان گفت وگوی ملی یکی از نتایج تلاش های اخیر حامیان چنین طرحی است.  در پی فراخوان خاتمی به آشتی ملی و طرح دوباره خواست رفع حصر، مصطفی تاج زاده، معاون سیاسی وزیر کشور دولت اصلاحات، در گفت وگویی با خبرگزاری ایلنا به تفصیل جزئیات طرح محمد خاتمی را شرح داده است.  آشتی ملی همراه با حفظ هویت  تاج زاده می گوید، با وجود استقبال عمومی از طرح خاتمی، عده ای از مردم و «به ویژه جوانان اصلاح طلب نگران شدند که مبادا آشتی ملی به معنای دست کشیدن از هویت اصلاح طلبی باشد».  او اما تلاش می کند تا آشتی ملی را در این جملات تدقیق کند: «به باور من همه کسانی که به استقلال و یکپارچگی ملی و سرزمینی ایران اعتقاد دارند و حاضرند در چارچوب قانون، با نفی خشونت ورزی و با التزام به قانون اساسی فعالیت کنند، باید این امکان را بیابند که در عرصه سیاسی و اجتماعی کشور مشارکت فعال داشته باشند و ایران و ایرانیان بتوانند از توانمندی آنها بهره برند».  این چهره تأثیرگذار جریان اصلاحات ضمن اشاره به دیدار اخیرش با محمد خاتمی، درباره تلقی رئیس جمهوری دوران اصلاحات از آشتی ملی می گوید: «مقصود ایشان این است که همه کسانی که به قانون اساسی ملتزم هستند، بتوانند در فرآیند مدیریت کشور و در عرصه اجتماع و سیاست فعال شوند و امکان خدمت گذاری یابند. تاکید دوم آقای خاتمی این بود که ما به هیچ عنوان دست از هویت، ایده ها و عقاید خودمان برنمی داریم، کما اینکه انتظار نداریم چه اصولگراها و چه دیگر نیروهای قانون گرای خارج از این دو جناح، برای آشتی و وفاق ملی از باورها و عقایدشان دست بکشند؛ بلکه لازم است برای حل مشکلات دست یاری به یکدیگر داده، با یافتن اشتراکات، روی این نقاط مشترک تاکید کنند و درمورد اختلاف ها نیز با ساز و کار قانونی به رقابت سالم بپردازند و درنهایت تسلیم نظر مردم باشند».  مهار بحران  به گفته ی تاج زاده، علت طرح آشتی ملی وجود مشکلات متعددی در جامعه امروز ایران است «که در صورت مهار نشدن، ممکن است دیر یا زود به بحران تبدیل شوند»؛ مشکلاتی که تجربه ۳۷ ساله نشان داده که هیچ جناحی به تنهایی قادر به حل آنها نیست.  تاج زاده مخاطرات به وجود آمده برای ایران پس از روی کار آمدن دونالد ترامپ را دومین دلیل طرح آشتی ملی عنوان می کند. دلیل سوم ایده ی آشتی ملی از نظر تاج زاده، نیاز به جراحی های بزرگ در عرصه های مختلف با هدف جلوگیری از وقوع مسائل جدید است.  معاون سیاسی وزیر کشور دولت اصلاحات سپس به این خاطر که پلاسکوهای دیگری فرو نریزد، طرح آشتی ملی محمد خاتمی را در این عبارت خلاصه می کند که «نیروهای سیاسی یکدیگر را به رسمیت بشناسند و جامعه و حکومت به هیچ عنوان تک صدایی اداره نشود و چندصدایی رسمیت یابد».  آشتی ملی توبه نامه نویسی نیست  مصطفی تاج زاده سپس تصریح می کند که آشتی ملی به این معنا نیست که «یکی از دیگری عذرخواهی کند یا توبه نامه بنویسد و مواردی از قبیل؛ ما اگر اهل چنین کارهایی بودیم در سال های گذشته که در زندان بودیم به چنین روش هایی متمسک می شدیم که خودمان را نجات دهیم و بتوانیم سهمی از حکومت را به خود اختصاص دهیم».  این فعال سیاسی اصلاح طلب در نهایت ضمن تکذیب شبهات و طرح مسائل کذب در خصوص توبه نامه نوشتن محمد خاتمی، می گوید :«مسئله این است که وضعیت کشور بسیار خطرناک و پیچیده است و اگر به هوش نباشیم و دست یاری به یکدیگر ندهیم و برای به رسمیت شناختن یکدیگر و تاکید بر اشتراکات تلاش نکنیم، خدای ناکرده در آینده با مشکلات و بحران هایی به مراتب حادتر از اکنون روبرو می شویم».  مصطفی تاج زاده که درست یک روز پس از انتخابات ریاست جمهوری ۲۳ خرداد ۱۳۸۸ توسط سپاه بازداشت شد، روز ۱۴ خرداد سال جاری (۱۳۹۵) بعد از تحمل هفت سال حبس، از زندان اوین آزاد گردید. تاج زاده ۹ ماه پس از بازداشت برای مدتی کوتاه با سپردن وثیقه آزاد شد و از این فرصت برای افشاگری درباره کودتای انتخاباتی استفاده کرد. این زندانی سیاسی پیشین در همین دوران همراه با شش عضو ارشد جبهه مشارکت و سازمان مجاهدین انقلاب اسلامی، شکایتی را علیه شماری از فرماندهان سپاه پاسداران به اتهام کودتا در انتخابات سال ۸۸ به قوه قضائیه ارائه کرد.  تمایل محصوران به وحدت  در واکنشی دیگر و هم زمان با انتشار سخنان محمد خاتمی و طرح دوباره آشتی ملی از سوی او، علی مطهری، نایب رئیس مجلس شورای اسلامی نیز طی یک سخنرانی در دانشگاه فردوسی مشهد، بار دیگر خواستار رفع حصر رهبران معترضان به نتایج انتخابات ریاست جمهوری سال ۸۸ شد.  مطهری با اشاره به اینکه در حال فعالیت برای رفع حصر هستیم، گفته است: «ما مشکلی در کشور نداریم، این محدودیت های مسئولان کشور آثار معکوسی دارد، بارها گفتیم این حصر کجای قانون است و واقعاً ضرورتی ندارد».  او گفت: «ما کارهایی در این زمینه انجام داده ایم و در تلاشیم تا ملاقاتی با محصوران داشته باشیم تا ببینم اگر آزاد شوند برنامه شان چیست.»  با رفع حصر اتفاقی نمی افتد  نایب رئیس مجلس می افزاید: «ما نمی گوییم خطایی نبوده. خیلی ها اشتباه می کنند، اما خب هفت سال گذشته است و حصر بدتر از حبس است، در یک خانه دو سه اتاقه که پر شنود است، بدون روزنامه و تلویزیون که البته اخیرا گذاشتند چند روزنامه وارد شود. تنها این ها مقصر نیستند و دو طرف در این جریان مقصر بودند».  مطهری همچنین با بیان اینکه شرایط کنونی دیگر مثل آن دوره هیجانی نیست، تلاش کرده است تا نگرانی از بابت فعالیت احتمالی موسوی، رهنورد و کروبی در صورت رفع حصر را نیز برطرف کند: «اگر هم [محصوران] بیایند بیرون دیگر اتفاقی نمی افتد. مانند زمانی که آیت الله منتظری بیرون آمدند و مشکلی پیش نیامد».  تصمیم گیرنده قوه قضائیه است  او در عین حال خواستِ ورود شورای عالی امنیت ملی برای حل موضوع را نادرست می داند و مسئولیت تصمیم گیری در مورد رفع حصر را متوجه قوه قضائیه می کند.  علی مطهری بارها در رابطه با حصر موضعگیری کرده و آن را با چنین جملاتی مورد انتقاد قرار داده بود: «این کار خلاف قانون اساسی و اصول ۳۲ تا ۳۷ است و ما نمی توانم کسی را بدون حکم قضایی حبس و بازداشت کنیم». او تنها چهره در میان اصولگرایان است که همواره به شکلی علنی از حصر مهدی کروبی، میرحسین موسوی و زهرا رهنورد انتقاد کرده و از همین رو نیز همیشه هدف حملات تندروها قرار گرفته است.  پیش از سخنان اخیر مطهری و تاج زاده، مصطفی معین، وزیر علوم دولت اصلاحات نیز خواستار پایان دادن به حصر شده و آن را هم از نظر قانونی و هم از نظر اخلاقی ناموجه دانسته بود.  حدود یک سال پیش نیز حسین انصاری  راد، نماینده مجلس ششم، طی نامه ای سرگشاده خطاب به علی خامنه ای، رهبر جمهوری اسلامی، از جمله به ادامه حصر انتقاد کرده بود. انصاری راد نوشته بود که اختلافات بازمانده از سال ۱۳۸۸ با قدرت نظامی و اطلاعاتی و امنیتی یا اخراج و تبعید و تبعیض و تکفیر و تفسیق و زندان حل نخواهد شد. او بر همین اساس از خامنه ای خواسته بود که کروبی، موسوی و رهنورد را آزاد کند و دستور تجدید نظر در پرونده های ۸۸ را بدهد.پزشک ایرانی سوئدی زندانی در ایران از سوی قاضی صلواتی تهدید به اعدام شده است. همسر احمدرضا جلالی به دویچه ‌وله گفت که این قاضی حکم را شفاها برای همسرش قرائت کرده و گفته دادگاه اصلی دو هفته دیگر تشکیل می‌شود.ویدا مهران نیا، همسر احمدرضا جلالی پزشک ایرانی سوئدی که در ایران زندانی است به دویچه  وله گفت که قاضی صلواتی شفاها به همسرش گفته که حکم او اعدام است.  احمدرضا جلالی از تاریخ ۵ اردیبشت ماه در زندان به سر می برد و اتهام او ارتباط با دولت متخاصم و نیز جاسوسی عنوان شده است. خانم مهران نیا می گوید این اتهام و همین طور حکم اعدام بارها از سوی بازجویان و در جریان بازجویی به همسرش گفته شده ولی برای اولین بار هفته گذشته قاضی صلواتی او را به دادگاه فراخوانده و حکم را برایش قرائت کرده است.  به گفته خانم مهران نیا، قاضی صلواتی تاکید کرده که دادگاه نهایی برای اعلام حکم احمدرضا جلالی دو هفته دیگر تشکیل خواهد شد.  آقای جلالی به گفته همسرش از حدود یک ماه و نیم پیش در اعتصاب غذا به سر می برد. قاضی صلواتی به او گفته بهتر است اعتصابش را بشکند چون این کار تاثیری در حکم او ندارد.  سازمان عفو بین الملل نیز بیانیه ای صادر کرده و ضمن تایید خبر احتمال اعدام احمدرضا جلالی نوشته که این زندانی در اواخر ماه ژانویه بدون حضور وکیلش در شعبه ۱۵ دادگاه انقلاب محاکمه شده و قاضی به او گفته که او به اتهام جاسوسی به اعدام محکوم می شود.  وکیل آقای جلالی اما به عفو بین الملل گفته این حکم هنوز به طور رسمی اعلام نشده و محاکمه ادامه دارد.  به گفته عفو بین الملل، احمدرضا جلالی تحت فشار قرار گرفته بود تا اسنادی را مبنی بر جاسوسی برای یک دولت متخاصم امضا کند. در پی خودداری او از امضای این اسناد، او تهدید شده که به اتهام محاربه برایش حکم اعدام صادر خواهد شد.  احمدرضا جلالی در ارتباط با رشته کاری و تحقیقاتی اش تا کنون بارها به ایران سفر کرده است اما آخرین بار در روز پنج اردیبهشت بازداشت شده است.محمد خاتمی‌ در یک سخنرانی با اشاره به کسانی که در حصر هستند گفت باید زمینه آشتی ملی را فراهم آورد. مهدی کروبی، زهرا رهنورد و میرحسین موسوی سه تن از رهبران جنبش سبز شش سال است که در حصر بسر می‌برند.محمد خاتمی، رئیس جمهور دوران اصلاحات مدت هاست ممنوع التصویر شده و به او اجازه شرکت در بسیاری مناسبت ها، حتی حضور در مراسم خاکسپاری هاشمی را رفسنجانی ندادند. با این حال او در جمع ایثارگران، جانباختگان و آزادگان  به مناسبت نزدیک شدن سالگرد انقلاب اسلامی و هم زمان با آن سالگرد حصر رهبران جنبش سبز سخنرانی کرد و خواستار رفع کدورت ها شد.  مهدی کروبی، میرحسین موسوی و همسرش زهرا رهنورد از بهمن ماه ۱۳۸۹ در حصر خانگی بسر می برند. محمد خاتمی با اشاره به آن ها گفت: « کسانی که در حصر و زندان هستند هم در این زمینه دلشان برای انقلاب و کشور می سوزد و نسبت به تهدیدهای خارجی موضع دارند و بی شک بیشتر از خیلی از کسانی که در جامعه، مدعی انقلابی گری هستند دلشان به درد آمده است.»   آشتی ملی  محمد خاتمی در سخنرانی اش گفت که معقتد است الان بهترین موقعیت برای ایجاد فضای آشتی ملی در ایران است و می توان زمینه همبستگی بیشتر همه گرایش ها و نیروها را پدید آورد.» او تاکید کرد که بگذارند «همه بیایند و در صحنه حضور داشته باشند و سیاست ها و رویکردها به جانب چنین آینده نگری باشد.» صحنه ای که به زودی داغ خواهد شد، صحنه رقابت های انتخاباتی است. هنوز روشن نیست که اصلاح طلبان یا نیروهای اعتدال گرا چه وزنه ای در انتخابات داشته باشند و چقدر امکان حضور در این صحنه را بیابند.  یکی از نکاتی که خاتمی روی آن انگشت گذاشت مسئله عدالت اجتماعی بود: «بعضی از دوستان ما واقعاً برای آزادی خیلی صحبت کردند و می کنند، حق هم دارند این کار را بکنند اما باید کمی از عنصر دیگری هم که در گفتمان انقلاب ما بوده یعنی عدالت اجتماعی در جامعه سخن گفت، بلکه در برنامه ریزی ها به تحقق آن توجه ویژه داشت. این گفتمانی است که شناسنامه انقلاب ما است؛ انقلاب اسلامی برای این به ثمر رسید که ما بتوانیم جمهوریتی داشته باشیم که همه ملاک های جمهوریت را دارا باشد، به علاوه آزادی، عدالت، اخلاق و معنویت.»  با پایان ششمین سال از حصر خانگی رهبران جنبش سبز، صداها برای آزادی آن ها خاموش نشده است. از آخرین باری که شعار آزادی آن ها در خیابان ها و مجامع عمومی طرح شد تنها یک ماه می گذرد؛ در مراسم تشییع جنازه هاشمی رفسنجانی. اما غیر از خاتمی، دیگر چهر ه های سیاسی اصلاح طلب نیز ساکت ننشسته اند.  بیشتر بخوانید:اعتراض به حصر موسوی و کروبی در مراسم خاکسپاری رفسنجانی  مصطفی معین، وزیر علوم دولت اصلاحات در مصاحبه با سایت جماران خواستار پایان دادن به حصر شد و گفت: «در حصر نگاه داشتن، چه وجه قانونی به لحاظ قانون اساسی و قوانین عادی دارد؟ این موضوع از چه وجه اخلاقی برخوردار است؟ چه تدبیری است که به این نتیجه می رسد که باید یک فرد را از آزادی های خدادادی اش محروم کنند و او را در حصر قرار دهند. به خصوص که من هیچ گاه ندیدم که آقای مهندس موسوی چه در دوران مسئولیتش چه قضایای سال ۸۸ دروغ گفته، به کسی توهینی کرده یا تهمتی زده باشد.»  او با اشاره به مناظر ه های سیاسی میرحسین موسوی در انتخابات سال ۸۸ موضوع فساد اقتصادی را پیش کشید و گفت:  «شما اگر در حال حاضر به صحبت های انتخاباتی ایشان درباره فسادهای اقتصادی و یا سیاسی در مناظره ها و تبلیغات توجه کنید می بینید که خیلی از صحبت ها و پیش بینی های ایشان اتفاق افتاده و حقایق نمایان شده است.»  فضای سیاسی در  آستانه انتخابات  یکی از سوال های مطرح این روزها ترکیب نیروهایی است که به انتخابات راه پیدا می کنند. مصطفی معین معتقد است که اگر عقل سلیمی حاکم باشد حسن روحانی هرگز رد صلاحیت نخواهد شد و این کار را مساوی با سوزاندن سرمایه های کشور و مایه سرخوردگی و تفرقه در جامعه دانست. او احتمال رای آوردن روحانی را کم تر از دور گذشته ندانست و گفت:  « ممکن است ریزش آرایی هم وجود داشته باشد اما از طرف مقابل این گونه تخریب های دولت و آقای روحانی و کارشکنی هایی که صورت می گیرد باعث آگاهی بیشتر مردم می شود و چه بسا یک عده ای که در سال ۹۲ رأی نداده باشند به خاطر همین چالش ها و بحران سازی ها به حقانیت این دولت بیشتر پی ببرند و به پای صندوق بیایند و به آقای روحانی رأی بدهند؛ یا حداقل به خاطر شرایط کشور و تهدیدهایی که خواه یا ناخواه می تواند در صورت رأی نیاوردن روحانی و رأی آوردن یک فرد غیر متعادل و افراطی متوجه کشور شود و احساس خطری که مردم از این لحاظ می کنند، درصدی به آرای آقای روحانی اضافه شود. اما در کل آقای روحانی مشکل چندانی نخواهد داشت.»  اصولگرایان عقبه جامعه  یکی از سوالاتی که سایت جماران از معین پرسید این بود که چرا اصولگرایان نتوانسته اند پایگاه خود را در این سال ها تقویت کنند. وزیر علوم دوران اصلاحات علت را این گونه ارزیابی کرد که آن ها به جای داشتن «پایگاه مردمی، بیشتر از رانت قدرت برخوردار و همیشه در شرایط نابرابر مسئولیت ها را تصاحب کرده اند.»  بیشتر بخوانید:مطهری: خطر استبداد دینی برای انقلاب های مذهبی وجود دارد  با این همه اومعقتد است که دلیل عدم محبوبیت اصولگرایان تنها این نیست: «دلیل نداشتن پایگاه مردمی شان این است که آن ها بیشتر یک نگاه سنتی به جامعه و دنیای امروز دارند. اساساً خود واژه محافظه کار به همین معنی است، یعنی خواهان حفظ وضع موجود. درحالی که دنیا به خاطر پیشرفت پرشتاب علم و تکنولوژی در حال تغییر است و ما شاهد تحولات اجتماعی، فرهنگی و سیاسی جدی در سطح جوامع مختلف هستیم. اگر کسی نگاهش به آینده و اصلاح وضع موجود نباشد و تغییرات و اصلاحات متناسب با پیشرفت و تغییرات جامعه را مدنظر نداشته باشد، طبیعی است که فرصت ها را از دست می دهد و برای نسل جدید جاذبه ای نخواهد داشت و آن وقت است که پایگاهش از دست می رود.»  بیشتر بخوانید:دایی خامنه ای: تا مُلک و ملت از دست نرفته مشی خود را تغییر دهیدوزیر خارجه ایران گفته است که دونالد ترامپ ممکن است برای مذاکره مجدد بر سر برنامه هسته‌ای ایران تلاش کند؛ چیزی که نه ایران می‌پذیرد، نه اروپا و نه جامعه بین‌الملل. ظریف به همین خاطر روزهای سختی را در پیش رو می‌بیند.روزنامه اطلاعات نزدیک به محافل معتدل در ایران در شماره امروز خود سه شنبه (۱۹ بهمن ۷ فوریه) مصاحبه ای مفصل را با محمد جواد ظریف، وزیر خارجه ایران، منتشر کرده است.  ظریف در این مصاحبه در رابطه با دونالد ترامپ، رئیس جمهوری آمریکا، شرایط به قدرت رسیدن، سیاست های داخلی جهانی و منطقه ای او و نیز اقدام مشخصِ احتمالی اش در رابطه با توافق هسته ای با ایران، موسوم به برجام، برای نخستین بار به تفصیل سخن گفته است.  وزیر خارجه ایران ظهور ترامپ در پهنه ی سیاسی جهان را نمایانگر یک واکنش تقریبا جهانی به روند جهانی شدن می داند.  از نظر ظریف، ترامپ به عنوان دورترین فرد به دستگاه حکومتی آمریکا، از یک سو در سایه ی فشارهای برخاسته از یک واقعیت فناوری که منجر به نابودی بسیاری از شغل ها در آمریکا شد و از سوی دیگر هزینه های پیشرفت این فناوری که نتیجه اش کم شدن کار در ایالات متحده بود، به قدرت رسید؛ فردی که به گفته ی ظریف، هیچ ماشین سیاسی داخلی نداشته و با وصف شکست در آرای مردمی، توانسته است در آرای الکترال پیروز شود.  رئیس دستگاه دیپلماسی ایران انتظار محاسبه پذیری و عملکرد در چارچوب های قابل پیش بینی را برای چنین پدیده ای بی جا می داند، اما در عین حال معتقد است که بسیاری از پیچیدگی ها، متغیرها و واقعیت های جامعه ی بین الملل می توانند خود را بر شعارهای ترامپ تحمیل کنند و شعارهای انتخاباتی او را غیر قابل حصول گردانند.  محمد جواد ظریف در مصاحبه خود با روزنامه اطلاعات بر سیال بودن دوران گذار کنونی تأکید می کند؛ دورانی که در آن همه برای تأثیرگذاری بر روند سیاسی در جهت منافع خود تلاش می کنند.  از نظر وزیر خارجه ایران، گرچه روحیات دونالد ترامپ او را به عنوان فردیمستعد برای اقدامات نظامی نشان می دهند، اما ورود بدون مقدمه به برخوردهای نظامی، مگر در شرایط تحمیلی، با مجموع سیاست های ترامپ ناسازگار است.  نگرانی از فرجام برجام  ظریف گرچه توافق هسته ای ایران با کشورهای ۱+۵، موسوم به برجام، را توافقی چندجانبه می نامد که در آن آمریکا تنها تصمیم گیرنده و تعیین کننده نیست، اما تصویر کاملا روشنی را نیز از آینده ی آن با توجه به سیاست های ترامپ ترسیم نمی کند.  وزیر خارجه دولت روحانی ضمن برشمردن دستاوردهای برجام، به خصوص در حوزه ی حمل و نقل و نفت، تصریح می کند که «ممکن است در ماه های آینده کار مقداری دشوارتر شود».  ظریف دلیل مخالفت ترامپ با برجام و یاد کردن از آن به عنوان بدترین توافق را در این می داند که ایران به دستاوردهای بزرگی در این توافق رسیده و آمريكايی ها هم عادت نكرده اند در روابط بين   المللی شان چيزی كمتر از حداكثر خواسته هايشان به دست آورند.  از نظر رئیس دستگاه دیپلماسی جمهوری اسلامی، برجام بعد از شكست تمام تلاش های آمريكا برای رسيدن به اهدافش به دست آمده و آمریکایی ها در نهایت به راه حل توافقی رضايت دادند.  ظریف سپس با تأکید بر اینکه هیچ کس در راه حل توافقی به همه اهدافش نمی رسد، اقدام احتمالی ترامپ در مقابل توافق هسته ای با ایران را اینگونه پیش بینی می کند: «ممكن است ترامپ برای مذاكره مجدد تلاش كند. معلوم است كه نه ايران و نه اروپايی ها  مذاكره مجدد را نمی پذيرند. جامعه بين المللی هم قبول نمی کند؛ لذا روزهای دشواری را در پيش رو خواهيم داشت».  پرهیز ایران از واکنش های عجولانه  تنها سخنان اخیر ظریف، نشانگر رویکرد خویشتندارانه ی دولت جمهوری اسلامی در برابر دولت جدید آمریکا نیست. همین موضع در اظهارات سخنگوی وزارت خارجه ایران نیز در روز دوشنبه (۱۸ بهمن) در رابطه با رفتار دولت جدید آمریکا در مقابل آزمایش موشکی ایران و اعمال تحریم های جدید علیه جمهوری اسلامی، نمایان بود.  بهرام قاسمی گفته بود: «آنچه از دولت جدید [آمریکا] برمی آید نشان می دهد که هنوز تا استقرار کامل فاصله دارد و به شکل قابل قبولی که انتظار می رود، دولت به صورت یک دولت مستقر وجود ندارد».  سخنگوی دستگاه دیپلماسی ایران، ضمن تأکید بر پرهیز جمهوری اسلامی از واکنش های عجولانه ادامه داده بود: «صحبت هایی [از سوی آمریکایی ها] گفته می شود که ضد و نقیض است و با هم تطابق ندارد».  دونالد ترامپ، رئیس جمهوری آمریکا، بارها در جریان کارزار انتخاباتی ریاست جمهوری ایالات متحده و پس از آن، از توافق هسته ای با ایران انتقاد کرده و از آن به عنوان بدترین توافق یاد کرده است. او در یکی از آخرین اظهارنظرهایش در این باره گفته بود: «ایرانی ها باید برای توافق افتصاحی که آمریکا با آنها کرد ممنون می بودند». ترامپ در عین حال جمهوری اسلامی را تهدید کرده بود که رئیس جمهوری سابق آمریکا با ایران مهربان بوده، اما او نیست.  دولت ترامپ در عین حال در واکنش به آزمایش موشکی اخیر ایران ۲۵ شرکت و فرد مرتبط با برنامه موشکی جمهوری اسلامی را مشمول تحریم های جدید خود کرد.  مقام های آمریکایی همچنین اعلام کرده بودند که به خاطر دست زدن ایران به آزمایش موشکی، به جمهوری اسلامی اخطار رسمی داده اند. خود دونالد ترامپ نیز به ایران هشدار داده بود که با آتش بازی نکند.  همچنین مایک پنس، معاون رئیس جمهوری آمریکا، در پی وضع تحریم های جدید آمریکا به خاطر آزمایش موشکی ایران، با لحنی تهدیدآمیز خطاب به ایران گفته بود: «ایران بهتر است نگاهی به تقویم کند و ببیند که شخص جدیدی بر سر میز دفتر کار ریاست جمهوری آمریکا نشسته و به صلاح این کشور است که عزم رئیس جمهور جدید آمریکا را آزمایش نکند».آیت‌الله خامنه‌ای در سخنرانی در جمع فرماندهان نیروی هوایی ارتش گفت که مردم ایران پاسخ تهدیدهای ترامپ را در راهپیمایی روز ۲۲ بهمن خواهند داد. با باور رهبر جمهوری اسلامی ترامپ فساد سیستم حاکمه آمریکا را علنی کرده است.علی خامنه ای، رهبر جمهوری اسلامی ایران در دیدار با فرماندهان و کارکنان نیروی هوایی ارتش گفت، مردم ایران پاسخ تهدیدهای ترامپ را در راهپیمایی روز ۲۲ بهمن خواهند داد.  فرماندهان نیروی هوایی ارتش ایران در سالروز ۱۹ بهمن که در سال ۱۳۵۷ همافران به دیدار آیت الله خمینی رفتند، به ملاقات خامنه ای رفته اند.  رهبر جمهوری اسلامی در این دیدار همچنین گفت: «ترامپ به مردم ایران گفته باید از من بترسید ولی پاسخ ما به او این است که نه؛ مردم پاسخ این حرف ها را در ۲۲ بهمن خواهند داد و نشان می دهند ملت ایران چه موضعی در برابر تهدید می گیرد.»  بیشتر بخوانید: واکنش ایران به تهدید های آمریکا، احتیاط توام با توپ و تشر  او همچنین گفت، ترامپ چهره واقعی آمریکا را نمایان کرده است. خامنه ای افزود: «از این آقایی که آمده [ترامپ] متشکریم! تشکر به خاطر اینکه زحمت ما را کم کرد؛ چهره ی واقعی آمریکا را نشان داد. آنچه که ما در سی و چندسال می گفتیم  فساد سیاسی، اقتصادی و اخلاقی و اجتماعی در دستگاه حاکمه ی آمریکا  این آقا آمد در دوره ی انتخابات و بعد از انتخابات این را علنی و عریان کرد.»  خامنه ای با اشاره به بازداشت موقت یک کودک پنج ساله در یکی از فرودگاه های آمریکا پس از فرمان ترامپ برای ممنوعیت ورود شهروندان هفت کشور عمدتا مسلمان نشین گفت: «الان هم با این کارهایی که می کند، بچه ی پنج ساله را دستبند می زند، نشان می دهد حقیقت حقوق بشر آمریکایی یعنی چه.»  بیشتر بخوانید: ترامپ و آینده روابط ایران و آمریکا  او درباره اوباما نیز تصریح کرد: «رئیس جمهور جدید آمریکا می گوید باید از اوباما متشکر باشید! چرا؟ متشکر باشیم به خاطر داعش و آتش در عراق و سوریه و حمایت علنی از فتنه  ۸۸؟ او بود که تحریم های فلج کننده برای ملت ایران آورد؛ البته به خواسته اش نرسید و هیچ دشمنی نمی تواند ملت ایران را فلج کند.»  اشاره او به یکی از توئيت های ترامپ است که گفته بود ایران باید برای توافق وحشتناکی که با آنها داشته ایم از آمریکا متشکر باشد.  بیشتر بخوانید: مایک پنس: ایران بهتر است عزم ترامپ را آزمایش نکند  خامنه ای رفتارهای اوباما در برابر ایران را مصداق دستکش مخملینی دانست که دولت قبلی امریکا روی پنجه آهنین خود کشیده بود.روحانی یکی از دلایل توفیق برجام را مخالفت دونالد ترامپ با آن به عنوان بدترین توافق می‌داند. او در عین حال مذاکرات هسته‌ای را الگویی می‌داند برای ده‌ها مذاکره دیگری که می‌توانند به امنیت و ثبات در منطقه کمک کنند.حسن روحانی، رئیس جمهوری اسلامی ایران، امروز سه شنبه (۱۹ بهمن ۷ فوریه) در مراسم سی و چهارمین جایزه کتاب سال در تالار وحدت از جمله به توافق هسته ای ایران با کشورهای ۱+۵ نیز پرداخت و آن را توفیق در برابر قدرت های بزرگ نامید.  روحانی دو رهنمود علی خامنه ای، رهبر جمهوری اسلامی را در توفیق برجام مؤثر خواند؛ نخست تأکید بر صندوق آرا و حق الناس خواندن رأی و اینکه رهبر نیز تنها یک رأی دارد و کسی نباید چیزی را به او نسبت دهد. و دوم تأکید رهبر جمهوری اسلامی بر نرمش قهرمانانه.  رئیس جمهوری اسلامی ایران ضمن تأکید بر اینکه این دو نظریه بود که ما را پیروز کرد، ادامه داد: «ما با این دو نظر و فتوای سیاسی توانستیم با یک قدرت بزرگ سیاسی ملی و با منطق و استقلال با عزت به جایی برسیم که رئیس جمهور جدید آمریکا نمی تواند آن را تحمل کند و مدام این توافق را می خواند و نمی تواند تحمل کند. می گوید در تاریخ این بدترین توافق بوده که آمریکا آن را امضا کرده،  البته این توافق یک توافق برد ـ برد هست و به نفع همه است، به نفع منطقه است».  روحانی همچنین مذاکرات قزاقستان و آستانه در رابطه با صلح سوریه، به ابتکار روسیه، ترکیه و ایران، را از پیامدهای برجام ارزیابی کرد و از برجام به عنوان الگویی برای مذاکرات دیگر سخن گفت. به گفته ی رئیس جمهوری ایران: «مذاکرات هسته ای می تواند الگویی شود برای ده ها مذاکره دیگری که به امنیت و ثبات منطقه منجر شود».  دونالد ترامپ، رئیس جمهوری آمریکا بارها در جریان کارزار انتخاباتی ریاست جمهوری آمریکا و پس از آن از توافق هسته ای با ایران به عنوان بدترین توافق یاد کرده است. او در یکی از آخرین اظهارنظرهایش در این باره گفته بود: «ایرانی ها باید برای توافق افتصاحی که آمریکا با آنها کرد ممنون می بودند». ترامپ در عین حال ایران را تهدید کرده بود که رئیس جمهوری سابق آمریکا با ایران مهربان بوده، اما او نیست.کانون مدافعان حقوق بشر گزارشی از نرگس محمدی، نایب رئیس کانون مدافعان حقوق بشر منتشر کرده است. این گزارش درباره مادران زندانی است که تنها روزهای چهارشنبه حق دیدار با کودکان خردسال خود را دارند.نرگس محمدی از زندان نوشته است: «بعضی روزهای هفته برای زنان زندانی اوین روزهای خاص است، از ۳۱ زندانی، هشت نفر یعنی مریم اکبری منفرد، لیلا جماعت، نیگارا افشارزاده، نرگس محمدی، زهرا ذهتابچی، فاطمه مثنا، آزیتا رفیع زاده و نازنین زاغری، کودکان خردسال دارند.»  مقررات زندان به این مادران در این روز یک ساعت وقت ملاقات با فرزندانشان را می دهد. نرگس محمدی از دیدارهای کوتاه و حسرت و محرومیت های سنگین بر روح و جان این کودکان، از حس مشترک این مادران پس از پایان ملاقات نوشته است.  یکی از این مادران نازنین زاغری است که برای دیدن مادر بیمار خود به ایران رفت و حالا محکوم به ۵ سال حبس است. فرزند خردسال نازنین زاغری را از مادرش جدا کرده اند. او در نامه ای از زندان به فرزند که هنگام بازداشت او تنها ۲۲ ماه داشت نوشت: «باور کن نمی دانستم در کشوری که مادرت در آن به دنیا آمده و بزرگ شده، چنین سرنوشت هولناک و دردناکی را برایت رقم زده است، که اگر می دانستم، لحظه ای در بستن چمدان سفر دو هفته ای مان به تهران در اسفند ۹۴، تعجیل نمی کردم.» او فروردین ماه امسال، هنگام بازگشت از سفر دوهفته ای خود به ایران در فرودگاه تهران بازداشت شد.  این شهروند ایرانی بریتانیایی پیش از دستگیری مدیر برخی پروژه های بنیاد خیریه تامسون – رویترز (وابسته به خبرگزاری رویترز) بود و در چارچوب فعالیت های بشردوستانه این موسسه پس از زلزله بم مدتی در آنجا فعالیت کرده است.  یکی دیگر از زنانی که نرگس محمدی نامش را آورده زهرا ذهتابچی است. او با ۴۹سال سن به ۱۲ سال زندان محکوم شده است. نرگس محمدی نوشته: «زهرا زنی بسیار آرام و صبور است. صبرش باورنکردنی است. مینای کوچکش چهارشنبه ها به دیدار مادر می آید. از مدرسه به سرعت خودش را به زندان می رساند تا به ملاقات مادر بیاید.»  فاطمه مثنی، مادری ۴۸ ساله به تحمل ۱۵ سال زندان محکوم شده است. نرگس وضع فاطمه و رابطه با دو کودکش را این گونه به تصویر کشیده است: «فاطمه خیلی تنهاست. همسرش حسن آقا در زندان رجایی شهر است و مریم و ایمان یک هفته برای دیدار پدر به رجایی شهر و یک هفته برای ملاقات مادر به اوین می آیند. »  زندانی دیگر مریم اکبری منفرد، ۴۰ساله و محکوم به تحمل ۱۵سال حبس است. مادری که به گفته نرگس محمدی دخترش سارا را از سن سه و نیم سالگی ترک کرده و به زندان آمده و تجربه زیادی از رابطه مادر و دختری با او ندارد. «اما همین ملاقات های کوتاه، فرصتی است برای گپ وگفت مادر و دختر کوچک. دختری که حس مادری را نه از مریم بلکه از دو خواهر بزرگترش گرفته و مریم برای او نامی مادرانه است تا حسی مادرانه.»  در ادامه گزارش درباره آزیتا رفیع زاده، ۳۴ساله و محکوم به تحمل ۴سال حبس نوشته است: «آزیتا به محض ورود به بند، شروع به تعریف کردن ازکارهای بشیر می کند. بشیر، شش ساله است و رفتار و گفتار کودکانه اش برای همه شیرین است. بشیر برای دیدار پدر زندانی اش به رجایی شهر و برای دیدار مادر دربندش به اوین می آید. جان کوچکش توان طی کردن راه های طولانی، دیدارهای کوتاه و حسرت و محرومیت های سنگین را ندارد، اما ملاقاتش برای آزیتا امیدآفرین است.»  وضع نیگارا افشارزاده، ۳۹ساله، تبعه ترکمنستان و محکوم به ۵سال حبس غم انگیزتر از بقیه است: «او یک سال و نیم در سلول های انفرادی ۲۰۹ در حبس بوده و حدود شش ماه است که به بند زنان اوین منتقل شده است. پسرش الدار، هشت ساله و دخترش میرانا، ده ساله هستند. نیگارا دو سال است که فرزندانش را ندیده و بیتاب دیدارشان است. ۲۷ دی ماه، تولد الدار در بند زنان جشن گرفته شد.»  لیلا جماعت مادر جوان دیگری است که فرزندانش دیر به  دیر به دیدن او می آیند. نرگس محمدی نوشته است: «شرایط رفت  و آمد آنها دشوار است. لیلا با کارهای آراد هشت ساله و آرمیتای شش ساله اش خانمهای بند را نصف روز سرگرم می کند. اما این اتفاق دیر به دیر می افتد.» خانم لیلا جماعت ۳۶ سال دارد و به دو سال زندان محکوم شده است.  و بالاخره نرگس محمدی از خودش نوشته است. زنی ۴۴ساله با محکومیت در دو پرونده یکی۶ سال و دومی ۱۶سال و فرزندان دوقلویش: «دوقلوهای نرگس، کیانا وعلی در پاریس و کنار پدرشان هستند. روز چهارشنبه برای او روز خوبی است به جهت شادی دیدار مادرها و فرزندان، و روز سختی است به جهت محرومیت خود او از دیدار فرزندانش.»  بیشتر بخوانید:بیانیه ده ها نهاد دانشجویی: نرگس محمدی را آزاد کنید!نخست‌وزیر اسرائیل در جریان دیدارش از لندن، جامعه جهانی را فراخواند تا تحریم‌های جدیدی علیه ایران وضع کند. نتانیاهو گفت که از عزم دونالد ترامپ، رئیس جمهوری آمریکا، در اتخاذ تدابیر تنبیهی جدید علیه ایران استقبال می‌کند.بنیامین نتانیاهو، نخست وزیر اسرائیل، در جریان دیدارش با ترزا می، نخست وزیر بریتانیا، در لندن روز دوشنبه (۶ فوریه ۱۸ بهمن) ضمن استقبال از عزم دونالد ترامپ، رئیس جمهوری آمریکا، در وضع تحریم های جدید علیه ایران، گفت: «به نظرم دیگر کشورها، به خصوص کشورهای مسئول، بایستی این نمونه را سرمشق خود قرار دهند».  نخست وزیر اسرائیل اتهام های سنگینی متوجه ایران کرد و گفت، ایران سعی دارد خاورمیانه را تصرف کند، اروپا را تهدید می کند، غرب را تهدید می کند، جهان را تهدید می کند. به گفته ی نتانیاهو: «ایران برای نابودی اسرائیل تلاش می کند و این را آشکارا می گوید».  جبهه واحد علیه ایران  بنیامین نتانیاهو پیش تر به خبرنگاران گفته بود که می خواهد با نخست وزیر بریتانیا درباره تشکیل جبهه واحدی علیه ستیزه جویی تحریک آمیز ایران صحبت کند. او همچنین یکی از موضوعات گفت وگوی خود با ترزا می را این مسئله عنوان کرده بود که چگونه می توان تضمین کرد که ستیزه جویی ایران بی پاسخ نماند».  بریتانیا جزو ۵ کشور دارای حق وتو در شورای امنیت سازمان ملل متحد است که به همراهی آلمان در ۱۴ ژوئیه سال ۲۰۱۵ (۲۳ تیر ماه ۱۳۹۴) به توافق هسته ای با ایران، موسوم به برجام، رسید.  ایران متعهد شد که غنی سازی اورانیوم را به میزان قابل توجهی کاهش دهد و شرایط بازرسی های دقیق تر و شدیدتری را برای آژانس بین المللی انرژی اتمی فراهم سازد. در برابر کشورهای غربی نیز بخش بزرگی از تحریم های وضع شده ی مالی و تجاری علیه ایران را لغو کردند.  نتانیاهو همواره توافق هسته ای با ایران را به عنوان توافقی بد و خطرناک رد کرده است. دونالد ترامپ، رئیس جمهوری آمریکا نیز برجام را شدیدا مورد انتقاد قرار داده و آن را فاجعه بار خوانده است.  تحریم های جدید  دولت دونالد ترامپ، رئیس جمهوری آمریکا، در واکنش به آزمایش یک موشک میان برد توسط ایران در روز ۲۹ ژانویه، ۲۵ شرکت و فرد دست اندرکار در برنامه موشکی جمهوری اسلامی را مشمول تحریم های جدید قرار داد. ایران در نخستین واکنش، این تحریم ها را مغایر قطعنامه سازمان ملل خواند و تهدید به مقابله به مثل کرد. سپس سپاه پاسداران ایران با برگزاری مانور نظامی بزرگی به تحریم های تازه آمریکا واکنش نشان داد.  پیش از وضع تحریم های جدید، مقام های آمریکایی اعلام کرده بودند که به خاطر دست زدن ایران به آزمایش موشکی، به جمهوری اسلامی اخطار رسمی داده اند. خود دونالد ترامپ نیز به ایران هشدار داده بود که با آتش بازی نکند.  همچنین مایک پنس، معاون رئیس جمهوری آمریکا، در پی وضع تحریم های جدید آمریکا به خاطر آزمایش موشکی ایران، با لحنی تهدیدآمیز خطاب به ایران گفته بود: «ایران بهتر است نگاهی به تقویم کند و ببیند که شخص جدیدی بر سر میز دفتر کار ریاست جمهوری آمریکا نشسته و به صلاح این کشور است که عزم رئیس جمهور جدید آمریکا را آزمایش نکند».  تفاهم آلمان  در این میان زیگمار گابریل، وزیر خارجه آلمان، تفاهم خود را با تحریم های جدید آمریکا علیه ایران اعلام کرد. یکی از سخنگویان وزارت خارجه آلمان در برلین نیز پیش تر گفته بود، گزارش ها درباره آزمایش موشکی ایران نگرانی جدی ایجاد می کنند. اتحادیه اروپا نیز از ایران خواسته بود که اعتماد به وجود آمده نسبت به این کشور را با فعالیت های بیهوده از بین نبرد.  هم زمان ماتیو ریکرافت، نماینده بریتانیا در سازمان ملل، ضمن اعلام مغایرت آزمایش موشکی ایران با قطعنامه شورای امنیت، گفته بود که شورای امنیت از آنتونیو گوترش، دبیرکل سازمان ملل متحد، خواسته است که گزارشی از آزمایش موشکی ایران ارائه کند.  بنیامین نتانیاهو، نخست وزیر اسرائیل، همان زمان نیز آزمایش موشکی ایران را نقض فاحش قطعنامه شورای امنیت خوانده بود.  محمد جواد ظریف، وزیر خارجه ایران، در مقابل گفته بود که جمهوری اسلامی ایران دفاع از خود را به اجازه دیگران موکول نمی کند. مقام های ایرانی می گویند که این قبیل آزمایش های موشکی خارج از قطعنامه ۲۲۳۱ شورای امنیت سازمان ملل است و در چارچوب برنامه های دفاعی جمهوری اسلامی قرار دارد. ایران همواره ادعای آزمایش موشکی با اهداف اتمی را رد کرده است.  قطعنامه ۲۲۳۱ شورای امنیت سازمان ملل از ایران می خواهد که تا ۸ سال از ساخت و توسعه موشک های بالیستیکی که قابلیت حمل کلاهک های اتمی را دارند، خودداری کند.با وجود عذرخواهی تلویحی شهردار تهران در مورد حادثه فروریزی پلاسکو، نمایندگان مجلس درخواست استیضاح قالیباف را مطرح کرده‌اند. انتقاد کاربران شبکه‌های اجتماعی به عذرخواهی و نامزدی قالیباف در انتخابات ۹۶ نیز همچنان پابرجاست.درخواست استیضاح شهردار تهران در حالی از سوی برخی از نمایندگان مجلس مطرح شده که یک فعال سیاسی اصولگرا اعلام کرده است، قالیباف از گزینه های اصلی اصولگرایان برای حضور در انتخابات ریاست جمهوری سال ۱۳۹۶ است.  حسین سبحانی نیا درباره گزینه های اصلی اصولگرایان برای حضور در انتخابات ریاست جمهوری ۹۶ به ایسنا گفته است: «اصولگرایان هنوز به گزینه مشخصی نرسیده اند اما آقای قالیباف همچنان یکی از گزینه های اصلی طیف اصولگرایی است. البته در رابطه با حادثه پلاسکو انتقاداتی به آقای قالیباف مطرح شده است اما این نمی تواند به معنای حذف ایشان به عنوان گزینه های کاندیداتوری ریاست جمهوری توسط اصولگرایان باشد و برای ما شرایط تفاوتی نکرده است.»  پیگیری کمیسیون عمران مجلس برای استیضاح شهردار تهران   موضوع تکیه زدن شهردار تهران بر مسندی مهم تر از شهرداری در شرایطی مطرح شده که بسیاری بر این باورند که محمدباقر قالیباف صلاحیت لازم برای پست فعلی را هم ندارد.  اعضای کمیسیون عمران که طبق دستور رئیس مجلس، ماموریت بررسی دلایل وقوع فرو ریختن ساختمان پلاسکو را بر عهده دارند خواهان برکناری شهردار تهران هستند.  نایب اول رییس کمیسیون عمران مجلس با بیان اینکه مسئولان اگر مردم را محق می دانستند تاکنون باید نسبت به استعفا اقدام می کردند، به ایلنا گفته است: «شهرداری تهران درباره ایمن سازی اماکن عمومی با جدیت برخورد نکرده است و اگر در گذشته به این موضوع ورود می کرد شاهد آتش سوزی و فروریزش ساختمان پلاسکو نبودیم. دوستان یا به وظایف خود واقف نیستند و یا علاقه ای به انجام ماموریت ها و وظایفشان ندارند.»  یارمحمدی با اشاره به تراکم فروشی های شهرداری افزوده است: «شهرداری برای ساخت هر بنایی عوارضی از مالک دریافت می کند و نسبت به همان میزان هزینه باید خدمات به مردم ارائه دهد.»  انتقاد اعضای شورای شهر به قالیباف   انتقاد از عملکرد محمدباقر قالیباف که پیش از حادثه فرو ریختن ساختمان پلاسکو هم مطرح بود، این روزها به اوج رسیده است.  روزنامه اعتماد در مطلبی به نقد برخی از منتقدان شهردار تهران پرداخته است. به نوشته این روزنامه عليرضا انصاری، عضو اصلاح طلب شورا گفته است: «آيا اين ۱۶ نفری كه جانشان را در اين حادثه فدا كرده اند اينقدر ارزش ندارد كه حتی يک مسئول عذرخواهی كند؟ حالا استعفا پيشكش اما اين موضوع در تاريخ ثبت خواهد شد.»  احمد مسجدجامعی از دیگر اعضای ارشد اصلاح طلب در شورای شهر تهران نیز با بیان این که شهردار تهران موظف بوده طرح پيشگيری از آتش سوزی و ايمنی در شهر تهران را تدوين كند اما تاکنون که عمر این دوره از شورا رو به پایان است، این کار انجام نگرفته، گفته است: «مديران شهری در هر موقعيتی كه قرار بگيرند از موفقيت ها شان صحبت می كنند و قطعا اگر به جای ۱۶ آتش نشان تعداد بیشتری هم جانشان را از دست می دادند، باز می گفتند ما چقدر موفق بوده ايم!»  واکنش کاربران شبکه های اجتماعی به عذرخواهی نیم بند قالیباف  کاربران شبکه های اجتماعی که از همان دقایق اول حادثه فروریختن ساختمان پلاسکو با هشتگ قالیبافاستعفا نوک تند انتقادات خود را به سمت شهردار تهران نشانه رفته بودند، حالا پس از عذرخواهی تلویحی محمدباقر قالیباف در شورای شهر تهران و البته خبر کاندیداتوری احتمالی وی در انتخابات سال ۱۳۹۶، بیش از پیش بر لزوم برکناری شهردار تهران تاکید دارند.  روزنامه وقایع اتفاقیه به نقل از محمدصادق حسنی، عضو فراکسیون امید در صفحه توییتر خود نوشته است: «قالیباف می خواهد رئیس جمهور شود اما هنوز نیاموخته که از مردم عذرخواهی کند.»   کاربری دیگر به نام شقایق در توییتر نوشته است: «اینکه قالیباف باز روش بشه بره کاندیدای ریاست جمهوی بشه خیلی عجیب تر از اینکه صلاحیتش تایید شه.»    علی معینی از دیگر کاربران توییتر هم با انتقاد از عملکرد شهردار تهران نوشته است: «قالیباف به جای گرفتن تريبون بايد در دادگاه پاسخگوی اتهاماتش در زمينه حاتم بخشی املاک عمومی و تقصيرش در رخداد فاجعه خون بار پلاسكو باشد.»    برخی دیگر از کاربران اما پس از جلسه شورای شهر تهران در روز یکشنبه ۱۷ بهمن ۵ فوریه به نحوه عذرخواهی قالیباف ایراد دارند. شهردار تهران در این جلسه گفته بود: «از مردم عذرخواهی می کنم که نتوانستم جانم را بدهم.»  الهه موسوی از روزنامه نگاران داخل ایران در انتقاد به این شیوه عذرخواهی شهردار تهران نوشته است: «این عذرخواهی نبود که قالیباف کرد، یه جورایی انگار فقط می خواست از شر فشار نماینده های منتقد راحت بشه و ساکت شون کنه.»    یاشار سلطانی، روزنامه نگار و مدیرمسئول سایت معماری نیوز که پس از رسانه ای کردن اسناد مربوط به جنجال خانه های نجومی و خبر سوءاستفاده شهرداری تهران از پارک لویزان در جریان مراسم عروسی دختر قالیباف چندی پیش بازداشت شده بود، نیز در توییتی نیشدار نوشته است: «چاره ای نيست؛ بنده رسما مسئوليت فاجعه پلاسکو  را پذيرفته و از مردم ايران و خانواده شهدای آتشنشان عذرخواهی ميكنم. باشد كه شهردار رستگار شود.»    کاربری هم به نام مهرداد مهر در فیس بوک دویچه وله نوشته است: «واقعا چی می شد اگر این سرداران، این پست ها رو مادام العمری نبینند و اجازه دهند متخصصان دیگر توان و تخصص خودشون رو در اختیار کشور و ملت شون بگذارند. بابا یکم جا باز کنید بقیه هم حق دارند از این مملکت و امکاناتش بهره ببرند.»با وجود تحریم‌های جدید آمریکا علیه ایران پس از به قدرت رسیدن ترامپ، جمهوری اسلامی نمی‌خواهد تصمیم شتابزده‌ای بگیرد. مقام‌های ایران در عین حال توافق کرده‌اند، برخی افراد و مؤسسات آمریکایی را در لیست تحریم خود قرار دهند.سخنگوی وزارت خارجه ایران روز دوشنبه (۱۸ بهمن ۶ فوریه) در نشست خبری خود، در رابطه با رفتار دولت جدید آمریکا در برابر آزمایش موشکی ایران و اعمال تحریم های جدید، موضعی خویشتن دارانه اتخاذ کرد.  بهرام قاسمی گفت: «آنچه از دولت جدید [آمریکا] برمی آید نشان می دهد که هنوز تا استقرار کامل فاصله دارد و به شکل قابل قبولی که انتظار می رود، دولت به صورت یک دولت مستقر وجود ندارد».  سخنگوی دستگاه دیپلماسی ایران ادامه داد: «صحبت هایی گفته می شود که ضد و نقیض است و با هم تطابق ندارد. بعضی صحبت ها غیردوستانه، خصمانه و حتی تهدیدآمیز است و ما از آن زیاد تعجب نمی کنیم. خیلی هم برایمان مهم نیست».  دولت دونالد ترامپ، رئیس جمهوری آمریکا، در واکنش به آزمایش موشکی اخیر ایران ۲۵ شرکت و فرد دست اندرکار در برنامه موشکی جمهوری اسلامی را مشمول تحریم های جدید خود کرد. ایران در نخستین واکنش، این تحریم ها را مغایر قطعنامه سازمان ملل خوانده و تهدید به مقابله به مثل کرده بود.  مقام های آمریکایی همچنین اعلام کرده بودند که به خاطر دست زدن ایران به آزمایش موشکی، به جمهوری اسلامی اخطار رسمی داده اند. خود دونالد ترامپ نیز به ایران هشدار داده بود که با آتش بازی نکند.  همچنین مایک پنس، معاون رئیس جمهوری آمریکا، در پی وضع تحریم های جدید آمریکا به خاطر آزمایش موشکی ایران، با لحنی تهدیدآمیز خطاب به ایران گفته بود: «ایران بهتر است نگاهی به تقویم کند و ببیند که شخص جدیدی بر سر میز دفتر کار ریاست جمهوری آمریکا نشسته و به صلاح این کشور است که عزم رئیس جمهور جدید آمریکا را آزمایش نکند».  منتظریم وضعیت کمی جلوتر برود  در چنین فضایی سخنگوی وزارت خارجه جمهوری اسلامی گفته است: «ما عادت کرده ایم در بیش از سه دهه با حاکمیت های مختلف در آمریکا از اینگونه صحبت ها بشنویم، اما فکر می کنم واقعیت ها خودشان را در زمان لازم و مناسب نشان می دهند و شرایط را بر دیگران تحمیل می کنند».  بهرام قاسمی با خویشتن داری آشکاری افزوده است: «منتظریم وضعیت کمی جلوتر برود و یک ارزیابی دقیق تر و بهتری از دولت آمریکا داشته باشیم. من هنوز فکر می کنم باز هم باید صبر کرد و خیلی عجولانه صحبت نکرد. منتظر باشیم تا ببینیم در عمل نهایتا دولت آمریکا چگونه می خواهد در مورد مسایل داخلی خودش، اروپا و جهان که یک آشفتگی ایجاد کرده، عمل کند. باید صبور بود و کمتر صحبت کرد و بیشتر تماشا کرد».  کار ترامپ از محک زدن گذشته است  سخنگوی وزارت خارجه مجددا موضع مقام های ایرانی در خصوص آزمایش موشکی جمهوری اسلامی را تکرار کرده و ضمن تأکید بر اینکه ایران در آنچه آن را بحث دفاعی می خواند بدون در نظر گرفتن توصیه ها و نگاه دیگران اقدام می کند، افزوده است: «چیزی که به ما مربوط است و حق مسلم ما است، طبق مصالح خود عمل می کنیم و دیگران نه حق دارند و نه اجازه می دهیم که در این خصوص دخالت و صحبت کنند».  بهرام قاسمی ضمن دادن پاسخ منفی به این پرسش که آیا ایران با آزمایش موشکی درصدد ارائه پیامی به دولت جدید آمریکا بوده، گفت: «کار ترامپ از محک زدن گذشته است». او ادامه داد: «طی روزهای اخیر آقای ترامپ و همکارانشان درباره مسائل مختلف جهانی اظهار نظرهایی داشته اند و باید دید این اظهارات به چه سرنوشتی دچار می شود».  تحریم آمریکایی ها در حال بررسی  دیپلمات ارشد ایران همچنین در رابطه با اقدام متقابل ایران در مواجهه با تحریم های اخیر آمریکا گفت: «تفاهم شد تا تعدادی از موسسات، افراد و شرکت های آمریکایی به دلیل کمک به عناصر تکفیری همچون داعش و گروه هایی که در سرکوب مردم مظلوم فلسطین در کنار رژیم صهیونیستی فعال بودند را در لیست تحریم قرار دهیم».  بهرام قاسمی البته گفت که این موضوع در حال بررسی است و  ابراز امیدواری کرد که لیستی از این افراد و شرکت ها به زودی منتشر شده و رسما اعلام شود.  نگرانی از فرجام برجام  سخنگوی وزارت خارجه ایران همچنین در رابطه با نگرانی های موجود از چشم انداز برجام در دوران ریاست جمهوری ترامپ، ضمن اشاره به نگاه رئیس جمهوری جدید ایالات متحده به برجام به عنوان سند ننگینی برای دولت و ملت آمریکا گفت: «اینکه ترامپ می تواند برجام را یکسویه به راحتی نادیده بگیرد و با آن به گونه دیگری برخورد کند، تصور می کنم که این بحث ساده ای نیست. یک مذاکره و تفاهم چند جانبه بین چند کشور، سازمان ملل و همچنین قطعنامه شورای امنیت را در پی داشته است». او اما باز هم انتظار را توصیه کرد و گفت: «اینکه در عمل تصمیمات نهایی دولت آمریکا چه خواهد بود باید صبر کرد».  بهرام قاسمی سپس نتیجه گیری کرد: «اگر طبیعی و کمی خوشبینانه فکر کنیم، زمان باید کمک کند که واقعیت های برجام و آنچه که رخ داده در درون هیأت حاکمه آمریکا نقش و جایگاه خود را باز کند و آنها را به این آگاهی برساند که دست زدن به بازخوانی و باز کردن مجدد پرونده برجام نه به مصلحت آنهاست و نه منطقه و نه جهان و نمی توانند در این زمینه به اجماع برسند».  ضربه ای سنگین به پرستیژ ترامپ  سخنگوی دستگاه دیپلماسی ایران در رابطه با فرمان اجرایی ترامپ در خصوص محدودیت سفر شهروندان ۷ کشور عمدتا مسلمان نشین، از جمله ایران، به آمریکا نیز گفت: «یک تصمیم غلط غیراخلاقی و غیرمنصفانه بود که بازتاب های خود را داشت و سیستم قضایی آمریکا نیز بر اساس قوانین آمریکا اقدامات خود را انجام داد که شاهد بودیم».  اشاره بهرام قاسمی به دادگاهی در سیاتل آمریکاست که روز جمعه گذشته (۳ فوریه ۱۵ بهمن) با صدور حکمی فرمان اجرایی دونالد ترامپ را به حالت تعلیق درآورد. سپس دولت آمریکا رسما خواستار تجدیدنظر در این حکم شد. اما تلاش حقوقی دولت ترامپ برای ابقای فرمان اجرایی رئیس جمهور با ناکامی روبه رو شد و دادگاه فرجام فدرال آمریکا درخواست دولت برای تجدید نظر فوری در حکم صادره از سوی دادگاه سیاتل را رد کرد.  سخنگوی وزارت خارجه ایران در این رابطه نیز سیاست انتظار را توصیه کرد: «باید صبر کرد تا ببینیم که مسائل در درون آمریکا چگونه پیش می رود». قاسمی افزود: «اقدام قضایی ضربه سنگینی را به پرستیژ رئیس جمهور جدید آمریکا وارد کرد و باید ببینیم که این پروسه تا کجا ادامه می یابد و الان خیلی قابل قضاوت و پیش بینی نیست».  دونالد ترامپ، رئیس جمهوری آمریکا، علاوه بر سخنان جنجالی اش در جریان کارزار انتخاباتی آمریکا درباره برجام، روز ۲۷ ژانویه (۸ بهمن) طی فرمانی اعطای ویزا به شهروندان ۷ کشور عمدتا مسلمان نشین را برای مدت ۹۰ روز متوقف کرد. ایران یکی از این کشورها بود. علاوه بر ایران، عراق، سوریه، یمن، لیبی، سومالی و سودان در فهرست کشورهایی قرار دارند که اعلام شده بود، شهروندان آنها در سفر به ایالات متحده دچار محدودیت خواهند شد.  به موجب فرمان اجرایی ترامپ، مرزهای آمریکا به روی پناهجویان نیز برای ۱۲۰ روز بسته اعلام شد. ترامپ اعلام کرده بود که قصد دارد از این فرصت برای ایجاد سازوکارهای کنترل دقیق تر جهت جلوگیری از ورود تروریست های رادیکال اسلامی به خاک آمریکا استفاده کند.بیش از ۳۰۰ فعال سیاسی و مدنی و اهالی رسانه در ایران در نامه‌ای از مسئولان خواسته‌اند که حساب کولبران را از عاملان و حامیان پشت‌پرده قاچاق جدا کنند و دست به اقدامات دلجویانه و حمایتی از آن‌ها بزنند.گروهی از فعالان مختلف اجتماعی، سیاسی و رسانه ای در نامه ای که در رابطه با کولبران به مسئولان نوشته اند، به نکاتی قابل تعمق درباره وضع آنان اشاره کرده اند، از جمله این که حساب کولبرانی که با حداقل درآمد و با بیشترین خطر در جهت کسب روزی خانواده به این کار مشغولند از حساب کارتل های اقتصادی و عاملان و حامیان پشت پرده ی پدیده ی شوم قاچاق کالا جدا شود و حکومت روش برخورد متفاوتی با آن ها در پیش گیرد.   این فعالان هم چنین خواسته اند که مقام های محلی دست به اقدامات دلجویانه و حمایتی از قربانیان حادثه سردشت بزنند.  روز یکشنبه گذشته (۱۰ بهمن) با سقوط بهمن در نزدیکی روستای بیوران سردشت ۱۶ کولبر زیر برف ماندند. ۴ تن از آنان زیر بهمن کشته شدند و چند نفر زخمی.  این حادثه نگاه ها را به سوی یکی از جانکاه ترین کارهایی برگرداند که قشری از فقیرترین شهروندان ایران به جبار به آن تن می دهند. کولبری یکی از خطرناک ترین شغل ها به حساب می آید. برای دولت آن ها قاچاقچی محسوب می شوند و تا کنون صدها کولبر توسط مرزبانان و نیروهای انتظامی ایران کشته شده اند.  بیشتر بخوانید:۱۶ کولبر در سردشت گرفتار بهمن شدند  در نامه از دولت خواسته شده است: «نسبت به برخورد با پدیده کولبری تمهیدات ویژه ای قائل شده و از برخوردهای خشن و سلیقه ای مسبوق به سابقه ممانعت به عمل آید و با خاطیان احتمالی برخورد صورت گیرد.» نویسندگان نامه با اشاره به کشته شدن تعداد از کولبران بر اثر برخوردهای شدید، گفته اند: «مواجهه با پدیده ی قاچاق باید سراغ عاملان اصلی رفت و روی فساد ریشه ای برخی از مراکز مرتبط با قدرت متمرکز شد و نه مردمان بی چاره ای که در غم تامین روزی خانواده شان پای در مسیر پرخطر کولبری می گذارند.»  نویسندگان نامه درباره علل پدیده هایی مانند کولبری از برنامه های اقتصادی نامتوازن و مرکزگرای سال های گذشته انتقاد کرده اند که عقب ماندن شاخص های توسعه در مناطق کردنشین و برخی از استان های مرزی، بسیار کمتر از میانگین سایر نقاط ایران است.  آن ها به آمار بیکاری در استان های کرمانشاه، کردستان و ایلام اشاره کرده اند که بیشترین درصد را در میان استان های کشور دارد و سرمایه گذاری  در زمینه احداث مراکز تولیدی و صنعتی در این مناطق، کمتر از سایر نقاط کشور می باشد. نتیجه این موارد به ناچار روی آوردن مردمان این خطه به شغل های کاذب و پرخطری مانند کولبری است.  بیشتر بخوانید: «کشته شدن کولبران کرد به دلیل خشونت نیروی انتظامی ایران»  آن ها از دولت خواسته اند که برای حل ریشه ای معضلات اقتصادی تلاش کند، از جمله با اجرای سیاست های اقتصادی حمایتی، ایجاد مناطق آزاد تجاری، توسعه بازارچه های مرزی و افزایش تسهیلات و تشویقات سرمایه گذاری در مناطق مرزی غرب کشور تا به گفته آن ها دیگر شاهد تکرار تراژدی های شبیه حادثه اخیر نباشیم.  این اولین نامه ای نیست که در روزهای اخیر در حمایت از کولبران نوشته شده است. هفته گذشته نیز ۶۰ تن از چهره های مطرح سیاسی و رسانه      ای کرد به حسن روحانی و نمایندگان مجلس نامه ای با همین مضمون نوشته بودند.  آن ها تاکید کرده بودند: «بین قاچاقچی که تنها در فکر اندوختن مال و سرمایه با هر وسیله ممکن و افراد کولبر که از روی ناچاری متحمل سخت ترین، پرزحمت ترین و خطرناک ترین کار برای امرار معاش خود و خانواده شان هستند تفاوت بسیار است، لذا می توان گفت کولبری شغل نیست و صرفا تلاشی است برای زیستن، اما نه زندگی مرفهانه بلکه تحمل محنت های فراوان همراه با قناعت و زندگی روزمرگی;  این زحمتکشان گمنام از روی طمع یا جاه طلبی به این کار پرزحمت روی نیاورده اند بلکه برای قوام یک زندگی بخور و نمیر، مجبورند شبانه روز کوله بارهای سنگین و طاقت فرسا را در فضایی پرمخاطره بر دوش بکشند و گاهی هم در این راه جان خود را از دست دهند.»      در میان کسانی که این نامه را امضا کرده اند نام برخی از اعضای جبهه مشارکت، از جمله عبدالله رمضان زاده، قائم مقام دبیرکل جبهه مشارکت، اجلال قوامی، سخنگوی سازمان دفاع از حقوق بشر کردستان، جلال جلالی زاده، دبیر شورای هماهنگی اصلاح طلبان کرد و بسیاری دیگر به چشم می خورد.  بیشتر بخوانید: تعدادی از کاسبکاران کرد ایران پس از بازداشت کشته شده انددر پی کشته شدن ۶ کارمند سازمان صلیب سرخ در شمال افغانستان، کمیته بین‌المللی صلیب سرخ اعلام کرده است تا اطلاع ثانوی، فعالیت‌های خود را در این کشور متوقف خواهد کرد.کمیته بین المللی صلیب سرخ علت قطع فعالیت خود در افغانستان را وضعیت نامساعد امنیتی در این کشور اعلام کرده است. خبرگزاری آلمان از کابل گزارش می دهد که تصمیم کمیته بین المللی صلیب سرخ در ارتباط با قتل ۶ کارمند خود در ولایت جوزجان اتخاذ شده است.  خبر مربوط به قطع فعالیت این کمیته در افغانستان سحرگاه روز پنجشنبه، ۹ فوریه (۲۱ بهمن) توسط توماس گلاس، سخنگوی این نهاد اعلام شده است. این در حالی است که ساعاتی پس از وقوع حمله مرگبار به کارمندان صلیب سرخ در ولایت جوزجان، مونیکا زانارلی، رئیس کمیته بین المللی صلیب سرخ در افغانستان گفته بود که ارزیابی تاثیرات این حمله خونین بر کار این کمیته نیاز به بررسی بیشتر دارد.  بیشتر بخوانید: در حمله انتحاری به دادگاه عالی افغانستان ۴۰ نفر کشته و زخمی شدند  گفته می شود که ۶ کارمند افغان کمیته بین المللی صلیب سرخ روز چهارشنبه ۸ فوریه در اثر حمله نیروهای وابسته به گروه تروریستی دولت اسلامی (داعش) در ولایت جوزجان کشته شده اند. از سرنوشت ۲ کارمند دیگر صلیب سرخ در شمال افغانستان اطلاعی در دست نیست.  ۲۰۰ حمله به امدادگران ظرف یک سال  توماس گلاس، سخنگوی کمیته بین المللی صلیب سرخ در افغانستان به خبرنگار خبرگزاری آلمان گفت: «ما تصمیم گرفته ایم که فعالیت های خود را موقتا متوقف کنیم.»  او در ادامه افزود: «ما اکنون ۳۰ سال است که در افغانستان فعالیت می کنیم و تصمیم نداریم به کمک رسانی به شهروندان افغان خاتمه دهیم. اما ما باید پیامدهای این حمله را بررسی کرده و ببینیم که چگونه می توانیم به فعالیت های خود در افغانستان ادامه دهیم.»  خاتمه موقت کار کمیته بین المللی صلیب سرخ به معنی آن نیست که کار مداوای بیماران در هفت مرکز ارتوپدی صلیب سرخ در افغانستان متوقف شود.  تا کنون صلیب سرخ از درگیری های بین نیروهای طالبان و دولت افغانستان در امان بوده است. برای نخستین بار، در ماه ژانویه سال جاری (۲۰۱۷)  یکی از همکاران اسپانیایی  صلیب سرخ در ولایت قندوز ربوده شد.  بیشتر بخوانید: آمار بالای تلفات غیرنظامی در افغانستان در سال ۲۰۱۶  کمیته بین المللی صلیب سرخ در افغانستان ۲هزار کارمند دارد و در زمینه های بهداشتی، درمانی و همچنین موارد مربوط به حقوق بشر فعالیت می کند. بر اساس اطلاعات منتشر شده از سوی سازمان ملل، در سال گذشته میلادی ۲۰۰ مورد حمله به امدادگران در افغانستان گزارش شده است که در اثر آن ها ۱۵ امدادگر جان خود را از دست داده اند.۲ نفر در اثر حمله هوایی اسرائیل به مناطقی از نوار غزه کشته شده‌اند. نیروهای حماس در عین حال خبر از مجروح شدن ۵ نفر دیگر داده‌اند. اسرائیل هنوز این حمله را تایید نکرده است.خبرگزاری آلمان از تل آویو و رفح گزارش می دهد که در اثر حمله هوایی جنگنده های اسرائیل به مناطقی از نوار غزه عده ای کشته و زخمی شده اند. این حمله بامداد روز پنجشنبه، ۹ فوریه صورت گرفته است. گفته می شود که هدف این حمله تونلی در نزدیکی مرز مصر بوده که به منظور قاچاق اسلحه و انسان ایجاد شده است.  بیشتر بخوانید: پارلمان اسرائيل خانه سازی در زمین های فلسطینیان را قانونی کرد  خبر حمله هوایی جنگنده های اسرائیل گرچه از سوی مقامات حماس در نوار غزه اعلام شده است، اما تا کنون رسما توسط ارتش اسرائیل تایید نشده است. یک سخنگوی ارتش اسرائیل گفته است که در شرایط کنونی او نمی تواند این حمله هوایی را تایید کند.  حملات موشکی به شهر ایلات  در واپسین ساعات روز چهارشنبه ۸ فوریه، چند موشک از شبه جزیره سینا به سوی شهر ساحلی ایلات واقع در جنوب اسرائیل شلیک شد. بر اساس اخبار منتشر شده، کسی در اثر این حملات موشکی مجروح نشده است. سخنگوی ارتش اسرائیل اعلام کرده است که سه موشک شلیک شده به شهر ایلات توسط سامانه دفاع ضد موشکی اسرائیل منهدم شده است.  بیشتر بخوانید: انتقاد گسترده از قانونی کردن شهرک سازی های اسرائیل  هنوز روشن نیست که آیا حمله هوایی اسرائیل به نوار غزه در واکنش به حمله موشکی شامگاه چهارشنبه ۸ فوریه صورت گرفته است یا خیر. در اثر این حمله و مطابق اطلاعاتی که منابع فلسطینی منتشر کرده اند، ۲ نفر کشته و ۵ نفر مجروح شده اند.چند نماینده برجسته سنای آمریکا قصد دارند بر تمام اقدامات کاخ سفید به سود روسیه، به ویژه در رابطه با تحریم‌ها، نظارت کنند. آنها از رفتار دوستانه‌ی ترامپ در قبال روسیه ابراز نگرانی کرده‌اند.چند سناتور برجسته آمریکایی در یک سند قانونی که چهارشنبه (۸ فوریه) منتشر شد، بر این حق خود پافشاری کرده اند که می توانند در اقدامات دونالد ترامپ در رابطه با اقدامات تحریمی علیه روسیه بازنگری کنند.  این واکنشی به دیدگاه ترامپ در سیاست خارجی است که گفته می شود نسبت به روسیه بیش از حد دوستانه است.  به گزارش خبرگزاری رویترز، سناتورها با هدایت لیندسی گراهام، نماینده جمهوری خواه و بن کاردین، نماینده دموکرات در سنا، ضمن معرفی لیست اقدامات تحریمی علیه روسیه در سال ۲۰۱۷ بر حق خود دایر بر بازنگری در مفاد آن تأکید کرده اند.  بیشتر بخوانید: اوباما تحریم های جدیدتری علیه روسیه وضع کرد  این مجوز بر پایه توافق نامه هسته ای با ایران (برجام) زمانی که در سال ۲۰۱۵ به امضای باراک اوباما رسید، به سنا داده شده است.  ترامپ در آرزوی مناسبات گسترده با روسیه  ترامپ آشکارا ولادیمیر پوتین، رئیس جمهور روسیه را ستوده و پیوندهای استوار با حکومت او را وعده داده است. این موضوع میزان تعهد و پای بندی ترامپ به تحریم های اقتصادی علیه روسیه را زیر سؤال برده است.  روسیه به خاطر دخالت خشن در اوکراین و الحاق شبه جزیره کریمه، از سوی آمریکا مورد تحریم های اقتصادی گسترده قرار گرفت.  بیشتر بخوانید: افزایش تنش در مناسبات آمریکا و روسیه و مواضع ترامپ  بر پایه ی ماده قانونی تازه، پرزیدنت ترامپ موظف می شود درباره هر اقدامی در جهت تسهیل یا برداشتن عقوبت های اقتصادی به کنگره گزارش دهد.  به نظر سناتورها این امر تنها در صورتی امکان پذیر است که روسیه به اقدامات خصمانه خود علیه اوکراین پایان دهد و حملات سایبری خود را علیه نهادها و مردم آمریکا متوقف کند.  سنا و مجلس نمایندگان پس از دریافت هر گزارشی از کاخ سفید به مدت ۱۲۰ روز فرصت دارند با تسهیلات اقتصادی در قبال روسیه موافقت یا آن را رد کنند. پس از گذشت ۱۲۰ روز سنا می تواند دلایل بیشتری از کاخ سفید برای تسهیلات در تحریم های اقتصادی مطالبه کند.  هنوز روشن نیست که نمایندگان جمهوری خواه کنگره تا چه حد با این طرح موافق هستند، اما گمان می رود که از حمایت بیشتر نمایندگان کمیته سیاست خارجی برخوردار است.دستگاه امنیتی روسیه در پوشش پناهجویان چچنی به آلمان مأمور مخفی می‌فرستد. به نظر کارشناسان هدف اصلی این اقدام ایجاد بی‌ثباتی در آلمان و تولید دردسر برای مقامات است.بنا به اطلاعاتی که یک افسر بلندپایه پیشین دستگاه اطلاعاتی روسیه در اختیار رسانه ها گذاشته، سازمان امنیت روسیه افراد بیشماری، به ویژه با تابعیت چچنی، را به عنوان پناهجو به کشورهای غربی از جمله آلمان فرستاده است.  بر پایه افشاگری های این افسر اطلاعاتی که در سال ۲۰۱۲ و به دنبال اختلافات داخلی از روسیه به غرب گریخته، فیلمی مستند ساخته شده که شامگاه چهارشنبه (۸ فوریه) از تلویزیون دوم سراسری آلمان پخش می شود به عنوان: جنگ سرد پوتین – یک جاسوس فاشگویی می کند.  این افسر اطلاعاتی که هم اکنون به عنوان خائن هدف شکار سرویس مخفی روسیه است، می گوید که سازمان امنیت روسیه شماری از شهروندان مسلمان چچنی، از جمله برخی از ورزشکاران را به غرب می فرستد تا در کشورهایی مانند آلمان پناهندگی تقاضا کنند.  او تصریح می کند: «ما در روسیه برای برخی از ورزشکاران مدارک و پرونده های ساختگی درست کردیم، تا آنها بتوانند با ارائه آنها به مقامات غربی خود را مخالف سیاسی جا بزنند و پناهندگی سیاسی بگیرند.»  به گزارش هفته نامه آلمانی اشپیگل هرسال هزاران نفر از اتباع مناطق قفقاز مانند چچن به آلمان می آیند و تقاضای پناهندگی می دهند. بسیاری از آنها واقعا از اختناق و سرکوب رژیم رمضان قدیروف فرار کرده اند، اما تردیدی نیست که برخی از آنها با مأموریت هایی از جانب حکومت روسیه به غرب می آیند.  روباتی میزایوا، از مخالفان سیاسی رژیم چچن، معتقد است: «در طول ۵ سال گذشته سازمان امنیت روسیه عده زیادی را به آلمان فرستاده است. به نظر من از هر دو شهروند چچنی یکی مأمور رژیم روسیه است.»  خانم میزایوا در سال ۲۰۰۲ از چچن فرار کرد و اکنون در آلمان زندگی می کند.  انگیزه های فعالیت جاسوسی  هانس گئورگ ماسن، رئیس سازمان امنیت داخلی آلمان، در رابطه با حضور شمار زیادی پناهجوی چچنی گفته است: «واضح است، هنگامی که شمار زیادی پناهجو از منطقه قفقاز روانه آلمان می شوند، سفر آنها از خاک روسیه نمی تواند بدون اطلاع مقامات روسیه و سرویس اطلاعاتی و مخفی این کشور بوده باشد؛ و یا اینکه حتی این سرویس ها به انتقال آنها به آلمان کمک کرده اند.»  درباره اهداف تحرکات جاسوسی روسیه در اروپا نظریات متفاوتی وجود دارد. برخی عقیده دارند که این افراد می توانند در جوسازی و گسترش خبرهای جنجالی کوتاه، اما جعلی و هدفمند، به بنیادهای دموکراتیک جوامع غربی آسیب بزنند.  عده ای از کارشناسان امور امنیتی معتقدند که حکومت پوتین با اعزام این جاسوسان در پی ایجاد فضایی مانند دوران جنگ سرد است. این مأموران فعلا فعال نیستند، اما می توانند در روز مبادا در تولید ناامنی مؤثر باشند.  بیشتر بخوانید: رهبر چچن مخالفان پوتین را به مرگ تهدید کرد  رئیس سازمان امنیت داخلی آلمان می افزاید: «به نظر من طرف روسی در تلاش است برای آلمان فدرال مشکل  بیافریند و شاید در بخش هایی از کشور بی ثباتی ایجاد کند».دادگاهی در روسیه یک مخالف سرشناس پوتین را به جرم اختلاس گناهکار شناخت. الکسی ناوالنی قصد داشت در دور آینده انتخابات برای پست ریاست جمهوری روسیه نامزد شود. با تصمیم دادگاه این امر زیر سؤال رفته است.دادگاهی در شهر روسی کیروف، الکسی ناوالنی، یکی از مخالفان سرسخت ولادیمیر پوتین را به جرم اختلاس مالی مقصر شناخت.  کیفرخواست دادستانی برای ناوالنی ۵ سال زندان تقاضا کرده است، اما هنوز معلوم نیست که او در دادگاه به چه مدت حبس محکوم خواهد شد. ناوالنی به سرقت شرکتی دولتی به بهای ۱۶ میلیون روبل، معادل حدود ۲۵۰ هزار یورو، متهم شده است.  ناوالنی قصد دارد در انتخابات ریاست جمهوری روسیه که در ۲۰۱۸ برگزار می شود، نامزد شود. اکنون با حکم دادگاه روشن نیست که او به چنین امری قادر باشد. به گفته وکیل مدافع ناوالنی، چنانچه حکم دادگاه نقض نشود، طبق قوانین روسیه ناوالنی از شرکت در انتخابات منع خواهد شد.  بیشتر بخوانید: واکنش های بین المللی به قتل بوريس نمتسوف، مخالف سرشناس پوتین  گمان توطئه سیاسی  الکسی ناوالنی از مخالفان سرشناس ولادیمیر پوتین است و اکنون زمامداران را متهم می کند که با سر هم کردن این دادگاه قصد دارند او را از شرکت در انتخابات ریاست جمهوری باز دارند. او خود را بی گناه می داند و خواهان تبرئه کامل است.  دمیتری پسکوف، سخنگوی کرملین، گفته است که چنین اتهاماتی ناوارد است. از طرف دیگر برخی منتقدان گفته اند که ناوالنی قصد دارد با شرکت در این دادگاه جنجالی تازه به پا کرده، نام خود را در افکار عمومی مطرح کند.  نام ناوالنی به ویژه با وبلاگ او در روسیه بر سر زبان ها افتاد. این فعال سیاسی با گرایش ناسیونالیستی در سال ۲۰۱۳ به اتهام اختلاس مالی در معامله با یک شرکت چوب سازی در منطقه کیروف به ۵ سال زندان محکوم شد، اما این حکم به زندان تعلیقی تبدیل شد و پرونده به دادگاه تجدیدنظر احاله شد.پناهجویانی که تقاضای آنها ردشده با سرعت بیشتری از آلمان اخراج می‌شوند. به دستور آنگلا مرکل مراکزی در سراسر آلمان  ایجاد خواهد شد تا این دسته از پناهجویان را هر چه سریع‌تر بازگردانند.آنگلا مرکل، صدراعظم آلمان، تصمیم خود را مبنی بر بازگرداندن پناهجویانی که با تقاضای پناهندگی آنها موافقت نشده، به مرحله عملی نزدیک می کند.  به گزارش اشپیگل آنلاین، خانم مرکل قصد دارد روز پنجشنبه (۹ فوریه) برنامه ای را شامل ۱۶ ماده به تصویب نخست وزیران ایالات برساند. هدف برنامه اخراج پناهجویان ردشده به میزان بیشتر و سریعتر است.  در گزارش گفته می شود که در ماه های آینده تقاضای پناهندگی عده پرشماری از افراد رد خواهد شد. دولت از ادارات و نهادهای سراسر کشور می خواهد که در سال جاری ۲۰۱۷ برای بازگشت دادن عده زیادی از پناهجویان همکاری کنند.  مراکز بازگشت  در سه ماه آینده در برلین یک مرکز مشترک برای بازگشت پناهجویان زیر نظارت وزارت کشور آلمان شکل می گیرد. نقش این مرکز هماهنگی اقدامات مربوط به دیپورت کردن پناهجویان است. همین مرکز اوراق و اسناد لازم برای دیپورت شدن افراد را فراهم خواهد کرد.  در مرحله بعدی تمام پناهجویان چند هفته پیش از اخراج از آلمان در اقامتگاه های بازگشت مرکزی اسکان داده می شوند تا به نوبت از کشور خارج شوند.  بیشتر بخوانید: در سال ۲۰۱۶ بیش از ۳۲۰ هزار پناهجو وارد آلمان شدند  مقابله با خطر تروریسم  به دنبال حادثه تروریستی در بازار کریسمس برلین، دولت فدرال قصد دارد پناهجویان مشکوک به فعالیت تروریستی را هرچه سریعتر از کشور اخراج کند. به اداره مهاجرت اجازه داده می شود که برای کشف هویت واقعی افراد، تلفن های همراه آنها را کنترل کند.  مراکز درمانی باید به پرونده پزشکی افراد سریعتر و با هدف احراز آمادگی جسمی آنها برای دیپورت شدن، رسیدگی کنند.  بیشتر بخوانید: آيا پناهجويان مرتد در آلمان هم رد خواهند شد؟  تشویق خروج داوطلبانه  دولت با کمک مالی از خروج داوطلبانه افرادی که شانسی برای پناهندگی در آلمان ندارند، حمایت می کند. افرادی که زودتر تصمیم به خروج بگیرند، اعانه مالی بیشتری دریافت می کنند. برای این منظور ۹۰ میلیون یورو، حدود صد میلیون دلار، بودجه در نظر گرفته شده است  هنوز روشن نیست که کدام ایالت ها با برنامه ی ۱۶ماده ای صدراعظم موافقت می کنند. به تازگی برخی از ایالت هایی که احزاب سبز یا قرمز (سوسیال دموکرات و چپ) اداره آنها را در دست دارند، با اخراج فله ای پناهجویان مخالفت کردند.  برای نمونه تا کنون ۵ ایالت در آلمان با اخراج پناهجویان تبعه افغانستان به منطقه ناامن هندوکش مخالفت کرده اند.کسانی که درخواست ویزای آمریکا می‌کنند یا قصد ورود به خاک این کشور را دارند، از این پس احتمالا با این پرسش روبرو خواهند شد: از کدام وبسایت‌ها بازدید می‌کنید؟ رمز عبورتان را بدهید. این طرح در حال بررسی است.آنطور که جان کلی، وزیر امنیت داخلی آمریکا گفته است، مطالبه رمز عبور تنها یک ایده است و هنوز به صورت قانون رسمی در نیامده است. با این حال او تأکید کرده است که نهادهای مربوطه در دولت ترامپ مشغول تأمل در مورد گسترش بررسی ها یا افزودن تأییدیه های بیشتر هستند، حتی اگر این بررسی به طولانی شدن روند رسیدگی به درخواست رودادید ورود منجر شود.  به گفته جان کلی تقاضا برای افشای رمز عبور می تواند به منزله بخشی از بررسی ها در مورد مسافران باشد تا بدین وسیله بتوان در برابر تهدید احتمالی واکنش درخور نشان داد. این مسافران آنگونه که از گفته های وزیر امنیت داخلی آمریکا برمی آید، شهروندان هفت کشوری هستند که دستور مهاجرتی دونالد ترامپ شامل حال شان می شود.  کلی در استدلال این طرح پیشنهادی گفته است: «ما می خواهیم وقتی کسی می خواهد وارد کشورمان شود، از او بپرسیم شما از کدام وبسایت ها بازدید می کنید؟ رمز عبورتان را بدهید.»  به گفته جان کلی چنانچه این افراد واقعا قصد ورود به آمریکا و بازدید از این کشور را داشته باشند، همکاری خواهند کرد، اگر هم نکنند، به سلامت! نفر بعدی!  بیشتر بخوانید: تفتیش فیس بوک افراد در فرودگاه های آمریکا  دونالد ترامپ، رئیس جمهور آمریکا پیش از انتخابات بارها گفته بود که قصد دارد تدابیر امنیتی شدیدتری را علیه شهروندان خارجی برای ورود به خاک آمریکا به اجرا درآورد. او در مرحله نخست اواخر ژانویه فرمان اجرایی خود را با عنوان حفاظت از آمریکا در مقابل حملات تروریستی امضا کرد.  به موجب این فرمان شهروندان کشورهای ایران، سوریه، عراق، سودان، سومالی، لیبی و یمن برای ۹۰ روز از ورود به آمریکا منع شده اند. همچنین ورود پناهجویان به خاک آمریکا نیز برای چهارماه به حالت تعلیق درآمده است.  با این حال این فرمان در حال حاضر به واسطه شکایت ایالات واشنگتن و مینه سوتا از سوی دادگاه فدرال سیاتل به حالت تعلیق درآمده است. پرونده رسیدگی به این موضوع اینک در دادگاه استیناف در حال بررسی است.بار دیگر شمار زیادی از کارمندان دولتی در ترکیه بیکار شدند. این افراد که اکثرا در استخدام آموزش و پرورش بوده‌اند تهدیدی برای امنیت ملی معرفی شده‌اند. تا کنون بیش از صد هزار کارمند طبق فرمان‌های اردوغان اخراج شده‌اند.رجب طیب اردوغان، رئیس جمهور ترکیه در فرمانی جدید ۴۴۶۴ کارمند دولت را اخراج کرد. اخراجی ها بیش از همه در استخدام وزارت آموزش و پرورش بوده اند. بیش از ۲۵۰۰ کارمند این وزارتخانه به اتهام ارتباط با سازمان های تروریستی یا تهدید امنیت ملی از کار بیکار شده اند. بیش تر این اخراجی ها معلم بوده اند.  ۳۳۰ کارمند دانشگاه  نیز در میان موج جدید اخراج شده ها هستند. در میان اساتید نام کسانی دیده می شود که سال گذشته بیانیه ای را در اعتراض به عملیات نظامی ارتش علیه شبه نظامیان کرد در جنوب شرقی ترکیه امضا کرده بودند. اردوغان پیش تر تهدید کرده بود که دانشگاهیان هزینه این خیانت خود را خواهند پرداخت.   کارشناسان کامپیوتر، منشی های دادگاه، اعضای کمیسیون های انتخاباتی، کارکنان فرستنده دولتی  و افسران پلیس نیز از این فرمان جدید که در ساعات پایانی روز سه شنبه (۷ فوریه ۱۹ بهمن) صادر شد، بی نصیب نمانده اند.  موج جدید اخراج از سوی کاربران ترک در شبکه های اجتماعی به شدت مورد بحث و مخالفت قرار گرفته است. یکی از نمایندگان حزب مخالف جمهوری خواه خلق () در توییتر نوشت دانشگاه های باقدمت ترکیه در حال نابود شدن هستند.  ترکیه تا بدین جا بیش از ۱۲۵ هزار کارمند را اخراج یا تعلیق کرده است. همچنین به طور رسمی بیش از ۴۰ هزار تن به اتهام دست داشتن در کودتای نافرجام ژوئیه سال گذشته بازداشت شده اند.  فرمان هایی لازم الاجرا   دولت ترکیه استدلال می کند که این دستگیری  ها و اخراج ها در دفاع از امنیت ملی این کشور بوده است. آنکارا گفته که این اقدامات برای ریشه کن کردن حامیان کودتا و سازمان های تروریستی ضروری است. آخرین مرتبه اردوغان ۷ ژانویه فرمان اخراج ۸۴۰۰ کارمند دولت را صادر کرده بود.  در احکام اخراجی صادره دلیل مشخصی ذکر نشده و تنها آمده است که این افراد عضو سازمان  ها و گروه های تروریستی هستند که بر ضد منافع ملی فعالیت می کنند یا اینکه با این سازمان ها ارتباط داشته اند.  گروه  های مدافع حقوق بشر و نیز کشورهای اروپایی معتقدند که اردوغان با سوءاستفاده از وضعیت فعلی در کشور به دنبال سرکوب گسترده مخالفان است.  بیشتر بخوانید: ۶ هزار کارمند دیگر به دستور دولت ترکیه اخراج شدند  اردوغان پس از کودتای نافرجام ژوئیه در کشور وضعیت اضطراری اعلام کرد. طبق قانون در چنین وضعیتی رئیس جمهور می تواند فرمان هایی را صادر کند که به منزله قانون هستند و به محض صدور قدرت اجرایی دارند. پارلمان موظف است که این فرمان ها را پس از صدور تأیید کند. وضعیت اضطراری در ترکیه تا کنون دو بار تمدید شده است. این وضعیت در حال حاضر تا روز ۱۹ آوریل (۳۰ فروردین ۹۶) برقرار است.  سرنوشت مبهم گولن در دولت ترامپ  اردوغان جنبش فتح الله گولن را مقصر اصلی کودتا می داند. گولن که واعظ و مدرس علوم دینی است در پنسیلوانیای آمریکا زندگی می کند. ترکیه چندین بار خواستار استرداد او از آمریکا شده است.  اواخر ماه ژانویه آنکارا با تهیه یک پرونده جدید علیه گولن و ارسال آن به آمریکا بار دیگر بر خواسته خود پافشاری کرد. دولت باراک اوباما تن به استرداد گولن نداد، اما مشخص نیست که سرنوشت این موضوع در دولت دونالد ترامپ چگونه رقم خواهد خورد.  بیشتر بخوانید: پیشنهاد ترامپ به اردوغان برای همکاری تنگاتنگ سیاسی  ترامپ روز سه شنبه در یک گفتگوی تلفنی با اردوغان اقدامات او را در مبارزه با گروه تروریستی دولت اسلامی (داعش) ستود و خواستار همکاری تنگاتنگ سیاسی آمریکا با ترکیه شد.سی و پنجمین جشنواره فیلم فجر یکی از پر حاشیه‌ترین دوره‌های این رویداد سینمایی بود. برخی نامزدان از دریافت سیمرغ بلورین انصراف دادند و قرار است کمیته‌ای به آسیب‌شناسی جشنواره بپردازد.مراسم پایانی سی و پنجمین جشنواره فیلم فجر شامگاه پنج شنبه (۲۱ بهمن ۹ فوریه) با حضور شماری از هنرمندان و شخصیت های فرهنگی و سیاسی در سالن همایش های برج میلاد تهران برگزار شد.  برخی از اعضای هیئت دولت یازدهم از جمله، محمد جواد ظریف وزیر خارجه، علی ربیعی وزیر کار، رضا صالحی امیری وزیر فرهنگ و ارشاد اسلامی، حسین فریدون مشاور ارشد و بردار رئیس جمهور و معصومه ابتکار رئیس سازمان حفاظت محیط زیست میهمانان ویژه این مراسم بودند.  این دوره از جشنواره فیلم فجر با اعلام فیلم های انتخاب شده برای بخش مسابقه (سودای سیمرغ) با انتقادها و اعتراض های فراوانی روبرو بود که با اعلام نام نامزدهای نهایی دریافت سیمرغ های بلورین ادامه یافت و بر نطق افتتاحیه دبیر جشنواره، محمد حیدری نیز سایه افکند.  انصراف چند نامزد دریافت سیمرغ بلورین  حیدری در ابتدای اظهارات خود گفت: «خوشحالیم که دعوا بر سر انتخاب و داوری است، چون در این فضا می توانیم بر سر موضوعات فرهنگی جدل داشته باشیم.» انتقاد و اعتراض به داوری ها در جشنواره فجر امر نادری نیست اما کمتر پیش آمده که مانند امسال، شماری از سینماگران پس از اعلام نام شان به عنوان نامزد دریافت سیمرغ از حضور در رقابت ها انصراف داده باشند.  ۱۹ بهمن ماه و پس از اعلام نام نامزدان بخش های مختلف، محسن نصرالهی و مسعود سلامی که برای طراحی صحنه بدون تاریخ، بدون امضاء و فیلم برداری گشت۲ در این فهرست قرار داشتند، انصراف دادند.  آنها در نامه ای به دبیر جشنواره علت اصلی انصراف خود را نادیده گرفته شدن فیلم خفه گی عنوان می کنند که هر دو در ساخت آن نیز سهم دارند و تاکید کرده اند که کار داور باز کردن چشم هاست نه ندیدن و به عمد پشت کردن به آثار.  این دو سینماگر نوشته اند: «به دلیل نه فقط ناداوری و اعمال سلیقه هیئت محترم داوران بلکه به دلیل نادیده گرفتن و چشم بستن بر روی فیلمی که همه عوامل آن در نطفه دچار خفه گی شدند و در هیچ بخشی لایق حتی کاندیدا بودن هم نبودند، بدین وسیله انصراف خود را از بخش داوری جشنواره اعلام می داریم.»  سم مهلک سینما  یکی دیگر از انصراف دهندگان منیر قیدی، کارگردان و یکی از فیلم نامه نویسان ویلایی ها است که برای بخش فیلم نامه نویسی، یکی از نامزدهای دریافت سیمرغ بلورین معرفی شده بود.  منیر قیدی با انتشار نامه ی سرگشاده ای انصراف خود را اعلام کرد و نوشت: «حضور در هر رقابتى و تن دادن به قواعد داورى بخشى مهم از روحيه كمال طلبى و حتى جاه طلبى هر هنرمندى است، اما اين حضور هنگامى ارزش دارد كه در مواجهه با حسادت و جهالت و بلاهت و حذف، قربانى نشود.»  فیلم ویلایی ها برای دریافت شش سیمرغ بلورین در بخش های دیگر نیز در فهرست نامزدان نهایی قرار داشت و بر همین اساس برخی ناظران معتقدند ناخشنودی و اعتراض منیر قیدی به علت قرار نگرفتن این فیلم در میان نامزدان بهترین فیلم و بهترین کارگردانی بوده است.  در این میان برخی فیلم ها برای بخش هایی نامزد دریافت سیمرغ بلورین اعلام شدند که به اعتراف سازندگانشان شایسته آن نبودند. محمدرضا خردمندان کارگردان بیست و یک روز بعد در نشست خبری این فیلم در برج میلاد گفته است: «نمی دانم چطور این فیلم شایستگی حضور در کاندیداهای هیچ بخشی را جز بخش جلوه های ویژه نداشت! و جالب است بدانید که تنها در همین بخش ناقص بوده است.»  دبیر سی و پنجمین جشنواره فیلم فجر اعتراض ها و انصراف ها را سم مهلکی برای این جشنواره توصیف کرده و در آخرین نشست خبری این رویداد سینمایی گفته است: «وقتی هنرمندی فیلم خود را به جشنواره می فرستد، در واقع قواعد و قوانین جشنواره را می پذیرد. بنابراین انصراف دادن به این شکل، رفتار اشتباهی است و اینها سمی مهلک برای سینمای ایران است.»  آسیب شناسی جشنواره  گفته می شود وزیر ارشاد از رئیس سازمان سینمایی، حجت الله ایوبی خواسته کمیته ای تشکیل دهد تا پس از پایان جشنواره به آسیب شناسی این رویداد بپردازد.  ایوبی در گفت وگو با خبرگزاری ایسنا این خبر را تائید کرده، در عین حال می افزاید که چنین کمیته ای هر سال برای بررسی نقاط ضعف و قدرت جشنواره تشکیل می شود و ارتباطی با انتقادهای اخیر ندارد.  حدود یک سوم فیلم های پذیرفته شده در بخش مسابقه جشنواره امسال به فیلم اولیها تعلق داشت و بسیاری از فیلم سازان نام آشنای سینمای ایران در رقابت های امسال حضور نداشتند.  بیشتر بخوانید: برگزاری جشنواره فیلم فجر در غیاب اغلب بزرگان سینمای ایران  برخی حضور نخستین آثار فیلم سازان در بخش سودای سیمرغ را از علت های افت کیفیت جشنواره سی و پنجم فجر عنوان می کنند و عده ای دیگر مانند دبیر جشنواره آن را پوست اندازی سینمای ایران تعبیر کرده و خواهان جدی تر گرفتن جوانان شده اند.  مسعود کیمیایی، به عنوان یکی از معدود کارگردانان نسل اول سینمای ایران با فیلم قاتل اهلی در بخش مسابقه امسال جشنواره حضور داشت اما اثرش در هیچ بخشی نامزد دریافت جایزه نبود.  تابستان داغ به کارگردانی ابراهیم ایرج زاد یکی از این فیلم اولی هاست که با نامزدی در ۱۳ بخش رکورددار کل فیلم های بخش مسابقه برای دریافت سیمرغ های بلورین شد اما در رقابت های نهایی تنها دو سیمرغ به دست آورد.  در مراسم پایانی جشنواره سی و پنجم فیلم فجر ماجرای نیمروز ساخته ی محمود رضوی فیلم برترمعرفی شد و سیمرغ بلورین بهترین فیلم از نگاه تماشاگران را نیز به خود اختصاص داد. همچنین سیمرغ بلورین بهترین گارگردانی برای فیلم بدون تاریخ، بدون امضاء نصیب وحید جلیلوند شد.  یک سیمرغ برای یکی از انصرافی ها  سیمرغ بلورین بازیگر نقش اول زن به طور مشترک به مریلا زارعی برای بازی در فیلم زیر سقف دودی و لیلا حاتمی برای نقش آفرینی در رگ خواب رسید و سیمرغ بلورین بازیگر نقش اول مرد به محسن تنابنده برای فراری تعلق گرفت.  دو فیلم ماجرای نیمروز و فراری به کارگردانی علیرضا داودنژاد هر یک با چهار سیمرغ بیشترین جایزه های جشنواره فیلم فجر در سال ۹۵ را از آن خود کردند.  فیلم های بدون تاریخ بدون امضاء، ویلایی ها و رگ خواب نیز هر یک با سه سیمرغ بلورین در ردیف های بعدی قرار گرفته اند.  سی و پنجمین جشنواره فیلم فجر دست کم برای یکی از سینماگران معترض و منتقد پایان خوشی داشت و با تصمیم هیئت داوران، سیمرغ بلورین استعداد درخشان (بهترین فیلم اول) جشنواره برای ویلایی ها به منیر قیدی اهداء شد.شصت و هفتمین دور جشنواره بین‌المللی فیلم برلین با اکران فیلم جانگو در کاخ برلیناله آغاز شد. در این مراسم با حضور برخی مسئولان آلمان و صد‌ها سینماگر هئیت داوران معرفی شد. برلیناله از ۹ تا ۱۹ فوریه در برلین برگزار می‌شود.مراسم افتتاحیه جشنواره بین الملی فیلم برلین هم چون سال های گذشته در کاخ برلیناله در میدان مارلنه دیتریش در قلب پایتخت آلمان برگزار شد . دیتر کاسلیک، مدیر برلیناله ضمن معرفی هیئت ۷ نفره ی داوران بخش رقابت ها به ریاست پاول ورهوفن، کارگردان سرشناس هلندی، به برخی از ویژگی های این دوره جشنواره اشاره کرد.  میشائیل مولر،  شهردار برلین و مونیکا گروترز ، وزیر امور فرهنگی و رسانه های آلمان، در این مراسم سخنانی ایراد کردند.  مونیکا گروترز بر اهمیت پاسداری از آزادی و آزادی در هنر تاکید کرد. او سینما را عرصه چالش های مختلف اجتماعی دانست و برخورد خلاقانه و انتقادی با این چالش ها را حق آزادانه سینماگران دانست.  گروترز تصریح کرد که بر خلاف خبرهای دروغین هنر به ما اجازه می دهد که شفاف تر به جهان نظر کنیم.  میشائیل مولر، شهردار برلین نیز با اشاره به نقش سینما تاکید کرد که فیلم نباید به عنوان ابزار در خدمت سیاست باشد، اما از سوی دیگر در دوران کنونی باید از خود پرسید آیا فیلم می تواند اصولاً غیرسیاسی باشد؟  بیشتر بخوانید: سایه  سیاست های ترامپ بر جشنواره فیلم برلین  در مراسم  افتتاحیه بازیگران و دست اندرکاران فیلم جانگو از جمله اتین کومار، کارگردان و بازیگران اصلی فیلم یعنی رضا کاتب، آلکس برند مول، سسل دفرانس نیز حضور داشتند.  آنکه انگلکه، هنرپیشه و کمدین آلمانی هم چون سال های گذشته مجری مراسم افتتاحیه بود.    افتتاح جشنواره با فیلم به یادماندنی جانگو  امسال که انتظار می رود جشنواره فیلم برلین وزن سیاسی بیشتری نسبت به سال های گذشته داشته باشد، با فیلم جانگو به کارگردانی اتین کومار، کارگردان فرانسوی آغاز شد. به گفته دیتر کاسلیک برلیناله با نمایش این فیلم پیامی روشن علیه تبعیض، افراط گرایی و نژادپرستی در اشکال مختلف آن، اعلام کرد.  فیلم داستان زندگی ژان باتیست راینهارت، معروف به جانگو (جنگو) است. جانگو نوازنده ی سرشناس گیتار است که از جمله پیشگامان موسیقی جاز، بلوز و سول در اروپا به شمار می آید.  جانگو در بلژیک به دنیا آمد، اما هنر او در شهر پاریس بود که شکوفا شد و سراسر اروپا را فرا گرفت. او از قوم سینتی (کولی تبار) است و طی سال های اشغال فرانسه توسط ارتش آلمان نازی مجبور به فرار از پاریس می شود.  در این فیلم که بخش عمده آن بر اساس زندگی واقعی جانگو ساخته شده، گذری به فضای پاریس اشغالی در سال ۱۹۴۳ زده می شود و علاقه عمومی در آن سال ها به موسیقی جاز، سول و بلوز به تصویر کشیده می شود.  فیلم با طنزی ظریف و عرضه قطعات بی نظیر موسیقی، در اصل داستانی غم انگیز را ترسیم می کند. در این راه کومار موفق بوده است.  افسران ارتش نازی که از محبوبیت و چیره دستی جانگو آگاهی یافته اند، می کوشند او را برای اجرای کنسرت به آلمان بیاورند. زیرا موسیقی ریتمیک جانگو بدیلی برای موسیقی موفق جاز و بلوز در آمریکا است که عمدتاً از سوی سیاه پوستان ساخته و نواخته می شود. در آلمان نازی با ایدئولوژی نژادپرستانه جایی برای موسیقی سیاه پوستان وجود ندارد و به باور نازی ها موسیقی جانگو می تواند تا حدودی این خلاء را پر کند.    نازی ها که در کشتار اقلیت های قومی و اجتماعی به کسی رحم نمی کردند در مورد جانگو استثنا قائل می شوند. اما او حاضر نیست این وضعیت شکننده را بپذیرد، زیرا می بیند که اقلیت سینتی و روما در تمام اروپا از سوی نازی های تعقیب و دستگیر می شوند و سرنوشتی جز مرگ در انتظار آنان نیست.  جانگو به کمک دوستانش می کوشد که با خانواده ی خود به سوئیس بگریزد و در این راه متحمل مشقت های فراوان می شود.  بیشتر بخوانید: برلیناله ۲۰۱۷ با زندگی بنیانگذار جاز کولی ها شروع می شود  بازیگری رضا کاتب که از پدری هنرپیشه و الجزایری تبار در پاریس به دنیا آمده، ستودنی است. کاتب پیشتر در فیلم هایی هم چون یک پیامبر، سی دقیقه پس از نیمه شب و سزار موفقیت های نسبی کسب کرده بود. اما نقش آفرینی کاتب در فیلم جانگو بی تردید بهترین کار سینمایی او تا امروز محسوب می شود.  بازگویی داستان کشتار سینتی ها در اروپا فصل جدیدی است که هنوز بخش های اصلی آن ناگفته و نانوشته باقی مانده است. در مقایسه با صدها فیلمی که درباره هولوکاست ساخته شده، به جرأت می توان گفت که سینما درباره بازگویی سرنوشت کولیان دو قوم سینتی و روما هنوز کارهای زیادی پیش رو دارد.کاهش شدید قیمت باتری خودرو در تغییر سیاست انرژی در جهان بسیار موثر است. بر پایه گزارش اخیر موسسه تحقیقاتی گرانتهام رواج باتری‌های ارزان سبب می‌شود که تا سال ۲۰۵۰ دو سوم خودروهای تولیدشده در جهان با موتور برقی کار کنند.گزارش اخیر موسسه تحقیقاتی گرانتهام در زمینه تغییر آب و هوایی و محیط زیست وابسته به دانشکده اقتصاد لندن برای آتمسفر آینده ی جهان خبرهای خوشی دارد. بر پایه این گزارش گرم شدن کره زمین می تواند سریع تر از حد انتظار کاهش یابد اما همه چیز منفی نیست.  پژوهشگران در زمینه های مختلف تحقیق می کنند که کاهش قیمت باتری خودروها و توسعه انرژی خورشیدی تا چه حد می تواند بر تغییرات آب و هوایی موثر باشد. آنها خواستار تغییر هایی موثر در مصرف انرژی در سطح جهان هستند.   محققان موسسه تحقیقاتی گرانتهام در پی شیوه هایی هستند که تولید کربن دی اکسید ( ) را به ویژه در ارتباط با ترابری در سطح کشورها به شدت کاهش دهد. و در این رابطه البته تعهد کشورها در عهدنامه های جهانی نیز برای تولید کمتر کربن دی اکسید کمک بزرگی است.  گسترش انرژی خورشیدی و رواج خودروهای برقی  برمبنای گزارش اخیر موسسه تحقیقاتی گرانتهام هزینه انرژی خورشیدی در ۷ سال گذشته ۸۵ درصد کاهش یافته است و روند کاهش قیمت همچنان ادامه دارد. تا سال ۲۰۴۰ انرژی خورشیدی می تواند تا ۲۳درصد مصرف برق جهان را تامین کند. این مصرف تا سال ۲۰۵۰ به ۲۹ درصد می رسد.  محققان باور دارند که در صنعت خودروسازی گرایش به سوی ساخت خودروهای برقی به سرعت افزایش می یابد. این امر بیشتر به خاطر پایین آمدن سریع قیمت باتری های خودرو است، زیرا تاکنون موضوع باتری خودرو مهم ترین فاکتور در قیمت آن بوده است.  در سال های ۲۰۰۸ تا ۲۰۱۵ میلادی باتری های خودرو تا ۷۳ درصد ارزان شدند. شرکت خودروسازی تسلا این امر را محتمل می داند که قیمت باتری خودرو تا سال ۲۰۲۰ تا بیش از ۶۰درصد دیگر ارزان شود.    بدین سان خودروهای برقی نسبت به خودروهای درون سوز بنزینی و دیزلی از جذابیت بیشتری برخوردار شده اند و به تدریج از نظر قیمت جای خود را در بازار خودروی جهان باز می کنند و خودروهای احتراقی را از بازار بیرون می رانند.  موسسه تحقیقاتی گرانتهام در زمینه تغییر آب و هوا و محیط زیست بر این نظر است که تا سال ۲۰۳۵ تولید یک سوم خودروهای جهان برقی خواهد شد. بر این مبنا تا سال ۲۰۴۰ نیمی از خودروها و در سال ۲۰۵۰ دوسوم خودروهای تولیدشده در جهان موتور برقی خواهند داشت.بازار صادرات آلمان علیرغم تحولات بزرگ سیاسی از جمله خروج بریتانیا از اتحادیه اروپا و همچنین انتخاب دونالد ترامپ به ریاست جمهوری آمریکا همچنان پررونق است. کشورهای عضو اتحادیه اروپا واردکنندگان اصلی کالاهای آلمان هستند.صادارت آلمان همچنان در مسیر صعود گام بر می دارد. آنگونه که آمار و ارقام نشان می دهند تحولات بزرگ سیاسی در جهان مانند خروج بریتانیا از اتحادیه اروپا و پیروزی دونالد ترامپ در انتخابات ریاست جمهوری آمریکا مانع از این روند صعودی نشده است.  اداره کل آمار آلمان روز پنجشنبه (۹ فوریه  ۲۱ بهمن) اعلام کرد که در سال گذشته میلادی (۲۰۱۶) مجموعا به ارزش یک  هزار و ۲۱ میلیارد یورو کالا از این کشور به سراسر جهان صادر شده است.   این میزان ۲  ۱ درصد بیشتر از حجم صادرات آلمان در سال ۲۰۱۵ است و این کشور اکنون برای سومین سال پیاپی موفق به رکوردشکنی در این عرصه شده است.  طبق گزارش اداره آمار آلمان حجم واردات این کشور در سال گذشته میلادی با افزایشی  ۶  ۰ درصدی به بیش از ۹۵۴ میلیارد یورو رسیده که این نیز خود رکوردی تازه است. به این ترتیب موازنه تجاری آلمان بسیار مثبت بوده و بر نزدیک ۲۵۲ میلیارد یورو بالغ شده است.  بیشتر بخوانید: آلمان بار دیگر رکورد صادرات در جهان را شکست  قدرت و موفقیت اقتصادی آلمان در عرصه صادارت همواره بحث و انتقاداتی به همراه داشته است. یکی از تازه ترین انتقادها در این رابطه از آمریکا به گوش می رسد. پیتر ناوارو، مشاور اقتصادی دونالد ترامپ، آلمان را متهم کرده است که با ضعیف نگه داشتن یورو آمریکا و کشورهای عضو اتحادیه اروپا را استثمار می کند.  ینس وایدمان، رئیس بانک مرکزی آلمان این، انتقاد را رد کرده و در پاسخ به انتقادات مطرح شده از سوی آمریکا گفته است: «شرکت های آلمانی به خاطر این موفق هستند که در بازارهای جهانی جایگاه مطلوبی دارند و با محصولات نوآورانه خود توجه جهانیان را جلب می کنند».  بیشترین مشتریان آلمان را کشورهای عضو اتحادیه اروپا تشکیل می دهند. حجم صادرات آلمان به این کشور ها در سال گذشته میلادی با افزایشی ۲  ۲ درصدی در مقایسه با سال ۲۰۱۵ و به حدود ۷۰۸ میلیارد یورو رسید.  این در حالی است که حجم صادرات آلمان به دیگر کشورهای جهان با توجه به بحران های گوناگون ۲  ۰ درصد کاهش یافته و به حدود ۵۰۰ میلیارد یورو رسیده است.  تجارت با ایران  وزارت اقتصاد آلمان پس از اجرایی شدن برجام در نخستین روزهای ۲۰۱۶ ابراز خشنودی کرده بود که با رفع تحریم ها روابط تجاری و بانکی با ایران نیز عادی شود.  اگر چه خوش بینی های اقتصاد آلمان به طور کامل تحقق نیافته، اما روابط تجاری و معاملات میان آلمان و ایران در مجموع روندی صعودی را تجربه کرده است.  بیشتر بخوانید: نشست شرکت های آلمانی علاقمند به فعالیت در ایران  اتاق بازرگانی آلمان و ایران در یکی از گزار ش های اخیر خود اعلام کرده بود که در ۹ ماه نخست سال ۲۰۱۶ به نسبت مدت زمان مشابه در سال ۲۰۱۵ از آلمان به میزان ۴  ۲۱ درصد بیشتر کالا به ایران صادر شده است. آخرین ارزیابی ها حاکی از آن است که حجم صادرات آلمان به ایران در سال گذشته میلادی بر حدود ۲ و نیم میلیارد یورو بالغ شده است.  این رقم در مقایسه با سال های تحریم قابل توجه است، اما همچنان با سطح مبادلاتی که مورد انتظار فعالان اقتصادی دو کشور است فاصله ای زیاد دارد.  بیشتر بخوانید: ادامه روابط اقتصادی آلمان و ایران به رغم پیروزی ترامپ  یکی از موانع احیای سریع روابط تجاری میان دو کشور مشکلات موجود در زمینه تامین مالی پروژه ها و تنگناهای مبادلات بانکی و مالی است که هنوز کاملا برطرف نشده اند و احتمال می رود که با آغاز دوران ریاست جمهوری آمریکا و تحریم های تازه ی این کشور علیه جمهوری اسلامی، روند کنونی نیز با کندی پیش رود.شرکت بزرگ نفتی توتال بر آن است دو میلیارد دلار در صنایع گاز ایران سرمایه‌گذاری کند. حال اما، تهدیدات آمریکا مبنی بر تحریم‌های بیشتر جمهوری اسلامی باعث نگرانی مسئولان این شرکت شده است.بر اساس خبری که خبرگزاری رویترز از پاریس منتشر کرده، شرکت نفتی توتال تصمیم دارد در تابستان سال جاری در عرصه بهره برداری از حوزه های گاز طبیعی ایران سرمایه گذاری و فعالیت کند. پروژه بهره برداری از ذخایر گاز پارس جنوبی یکی از پروژه هایی است که این شرکت در ارتباط با صنایع نفت و گاز ایران دنبال می کند. اما سیاست های دولت ترامپ در زمینه گسترش تحریم ها علیه ایران بر پروژه همکاری توتال با شرکت ملی نفت و گاز ایران سایه انداخته است.  توتال و گاز پارس جنوبی  رئیس شرکت نفتی توتال، پاتریک پویان، روز پنجشنبه به خبرنگار رویترز گفت که طبق برنامه قرار بوده این شرکت در همکاری با شرکت نفت و گاز پارس، کار بهره برداری از فاز ۱۱ پارس جنوبی را  برعهده گیرد. باید یادآور شد که پس از توافق هسته ای کشورهای ۵ به اضافه یک با جمهوری اسلامی ایران و رفع تحریم ها، شرکت توتال، نخستین شرکت نفتی غربی بود که با مسئولان جمهوری اسلامی ایران برای سرمایه گذاری در فاز ۱۱ پارس جنوبی وارد گفت وگو و مذاکره شد. فاز ۱۱ پارس جنوبی بخشی از بزرگترین حوزه گاز طبیعی در جهان به شمار می رود.  بیشتر بخوانید: نمایندگان شل و توتال آماده  مذاکره در تهران  پاتریک پویان در عین حال گفته است که پروژه بهره برداری از حوزه گازی فاز ۱۱ پارس جنوبی، یکی از پروژه های این شرکت است که طبق قرار می بایست در تابستان سال جاری کلید بخورد. حال اما، نگاه ها متوجه واشنگتن و سیاست های احتمالی دولت ترامپ در این زمینه است. دولت پیشین آمریکا خواستار لغو تحریم ها بود و همین امر امکان همکاری و فعالیت در صنایع نفت و گاز ایران را فراهم می آورد. اما اینکه دولت ترامپ چه سیاستی در ارتباط با تحریم ها در پیش گیرد، برای تعیین سیاست در عرصه همکاری با ایران تعیین کننده خواهد بود.  رئیس توتال در جمع خبرنگاران در پاریس گفت که دونالد ترامپ توافق هسته ای کشورهای ۵ به اضافه یک با ایران را بدترین معامله تاریخ آمریکا خوانده است و همین امر به نگرانی شرکت های نفتی در عرصه سرمایه گذاری در ایران دامن می زند. در عین حال وزیر امور خارجه جدید آمریکا، رکس تیلرسون که پیش از این در شمار روسای شرکت رقیب توتال، یعنی اکسون موبیل بوده نیز اعلام کرده که دولت ترامپ تمام نکات مطرح شده در متن برجام را مجددا بررسی خواهد کرد.  پاتریک پویان گفت: فرض کنید که شرکت توتال بر اساس تصمیمات مربوط به توافق هسته ای با جمهوری اسلامی ایران قرارداد ببندد و در صنایع نفت و گاز این کشور سرمایه گذاری کند و آنگاه دولت ترامپ برجام را پاره کند. نتیجه چه خواهد شد؟ رئیس توتال نتیجه گرفت: «در چنین شرایطی، ما نمی توانیم با ایران همکاری داشته باشیم.»  بیشتر بخوانید: تایید ۲۹ کمپانی خارجی در اولین مناقصه نفتی ایران  رئیس توتال تاکید ورزید که تصمیم مربوط به بهره برداری از فاز یازده پارس جنوبی یک پروژه برد برد برای طرفین بود و شرکت توتال از تضمین هایی برخوردار بود که در صورت عدم اجرای پروژه از نظر مالی زیان نمی دید. اما حال همه چیز وابسته به سیاست دولت ترامپ است. توافق اصولی بر سرپروژه ی بهره برداری از فاز ۱۱ پارس جنوبی در ماه نوامبر و یک روز پیش از انتخابات آمریکا بین شرکت پتروپارس و توتال حاصل شده و قرار بود که در اوایل سال قرارداد مربوط به پروژه امضا شود.منابع خبری در ایران می‌گویند دو نفر در حادثه ریزش در دهانه یک تونل مترو در حال احداث در قم کشته شده‌اند. این دو نفر از نیروهای قرارگاه سازندگی خاتم الانبیا بوده‌اند که بخشی از پروژه مترو قم را اجرا می‌کند.در پی ریزش دیواره متروی در حال احداث در شهر قم دو نفر کشته و شش نفر مصدوم شدند. به گزارش خبرگزاری رسمی جمهوری اسلامی ایران جسد یکی از کارگران از زیر آوار خارج شده است. به گفته مدیر کل روابط عمومی و امور بین الملل شهرداری قم قربانیان از نیروهای قرارگاه خاتم الانبیا بوده اند.  صبح روز پنجشنبه (۲۱ بهمن ۹ فوریه) ریزش دیواره متروی در حال احداث در شهر قم تعدادی مصدوم نیز بر جای گذاشت. مدیرکل مدیریت بحران استانداری قم به خبرگزاری ایسنا گفت: «یکی از افراد حادثه دیده از زیر آوار دیوار جانبی کارگاه مترو نجات یافته و به بیمارستان منتقل شده است.»  پس از این اتفاق نیروهای امدادی به همراه سگ های زنده یاب در محل حادثه حاضر شدند. بر اساس گزارش رسانه های ایران تلاش برای یافتن جسد کارگر مفقود شده دیگر ادامه دارد.  این حادثه زمانی رخ داد که بخشی از دیوار کارگاه محل خروج دستگاه ماشین حفاری ریزش کرد. به گفته مسئولان این بخش ربطی به دیوار اصلی و تونل مترو ندارد.  عملیات اجرایی احداث خط اول مترو قم از سال ۱۳۸۸ توسط قرارگاه سازندگی خاتم الانبیا وابسته به سپاه پاسداران آغاز شده است. به نوشته خبرگزاری ایرنا اعتبار این قرارداد بالغ بر ۱۱ هزار میلیارد ریال است.  این خط با طول ۱۴هزار و ۷۰۰ مترقرار است مسجد جمکران در جنوب غربی را به قلعه کامکار در شمال غربی این شهر متصل کند.یکی از اعضای کابینه دولت ایران کاندیداتوری حسن روحانی در انتخابات ریاست جمهوری آینده را تایید کرد. اصلاح‌طلبان می‌گویند از روحانی حمایت خواهند کرد و اصولگرایان هنوز نامزد مطرحی را معرفی نکرده‌اند.حسن قاضی زاده، وزیر بهداشت ایران، از کاندیداتوری حسن روحانی برای انتخابات ۱۳۹۶ خبر داد. او روز چهارشنبه (۲۰ بهمن ۸ فوریه) گفت: «خوشحال هستيم از اينكه دكتر روحانی تصميم گرفته اند در انتخابات آتی شركت  كنند و اميدوار هستم مورد اعتماد مجدد مردم قرار گيرند.»  رسانه های ایران خبرهایی در مورد انتصاب محمد شریعتمداری به عنوان رییس ستاد انتخاباتی روحانی منتشر کرده بودند که مورد تایید سخنگوی دولت ایران قرار نگرفت.  محمدباقر نوبخت با اشاره به این که این خبر را از برخی رسانه ها شنیده است افزود: «بدون توجه به قانون اقدامی انجام نخواهیم داد و تلاش داریم هیچ تخلف قانونی از همکاران ما سر نزد و اگر یکی از همکاران ما بخواهد در حوزه انتخابات فعال شود، براساس قانون باید از مسئولیت خود کنار رود.»  بیشتر بخوانید:معاون روحانی: فعالیت پشت پرده نظامیان هم در انتخابات ممنوع است  او همچنین فشار به حسن روحانی برای عدم حضور در انتخابات آینده را تایید نکرد: «موضوع فشار به رئیس جمهور در حد اظهارنظرهای رسانه ای است و از هیچ جایی چنین فشاری به صورت رسمی مطرح نشده است.»  حمایت اصلاح طلبان از دولت روحانی  به گفته مصطفی معین، وزیر علوم دولت محمد خاتمی، حسن روحانی کمتر از انتخابات ۴ سال گذشته رأی نخواهد آورد. او با اشاره به سیاست خارجی موفق دولت و همچنین کنترل فساد اقتصادی و اداری می گوید: «هرچند که برای توده مردم هنوز مسائل اقتصادی و معیشتی وجود دارد اما فکر می کنم روندی که طی شده است یک روند تدریجی و رو به بهبود بوده است.»  به گفته این فعال اصلاح طلب گرچه ممکن است آرای حسن روحانی ریزش داشته باشد، اما کارشکنی های صورت گرفته علیه دولت می تواند عده بیشتری از مردم را به رای دادن به روحانی ترغیب کند.  نجفقلی حبیبی، فعال سیاسی اصلاح طلب، نیز می  گوید: «امروز کسی منکر بی اخلاقی ها نیست و در طول چند سال تملق و چاپلوسی، برخی افراد به قدرت ها و ثروت هایی رسیده اند که امروز به راحتی نمی توان آن ها را کنار زد.»    او با اشاره به اینکه این عده نمی خواهند دولت موفق شود، افزود: «این افراد همکاری لازم را در حوزه اقتصادی با دولت ندارند و سرمایه شان را در خدمت تولید کشور قرار نمی دهند.»  به گفته حبیبی، با وجود تمام این موانع، اصلاح طلبان در این اندیشه هستند که رئیس جمهور فعلی در انتخابات بعدی حضور داشته باشد و دلایل این تصمیم شان مقبولیت اجتماعی و برنامه های منطقی دولت است.  همچنین به گزارش خبرگزاری ایسنا  در میان اصلاح طلبان خبرهایی مبنی بر نامزدی چند نفر دیگر، علاوه بر حسن روحانی شنیده شده تا در رقابت های انتخاباتی از عملکرد دولت روحانی دفاع کنند.  این گزارش تصریح می کند این روزها بیشتر اخبار انتخاباتی رسانه ها گمانه زنی به حساب می آید و فضای انتخاباتی غبارآلود و مبهم است.  کاندیدای اصولگرایان در ابهام  شاید بیشترین ابهام در مورد کاندیدای مورد حمایت اصولگرایان در انتخابات ریاست جمهوری آینده است. با آنکه تنها چند ماه به برگزاری انتخابات باقی مانده، جریانات اصولگرا هنوز نتوانسته اند کاندیداهای شاخصی را معرفی کنند.  بیشتر بخوانید:قالیباف، شهردار مورد انتقاد و نامزد ریاست جمهوری  در تازه ترین اظهارنظر محمدرضا باهنر، رییس جبهه پیروان خط امام و رهبری، گفت که خبر کاندیداتوری خود برای انتخابات ریاست جمهوری را تکذیب می کند. او بدون اشاره به برنامه اصولگرایان، عملکرد دولت روحانی را خوب ارزیابی کرد و افزود البته همچنان مشکلات جدی در کشور وجود دارد.  اغلب گروه های اصولگرا در این روزها به برگزاری نشست و کنگره در نقد دولت حسن روحانی اکتفا کرده اند. در این انتقاد ها موضوع توافق اتمی (برجام) جای خود را به وضعیت نامناسب اقتصادی شهروندان داده است.  علی مطهری نایب رییس مجلس ایران در واکنش به این انتقادها می گوید: «این خیلی کار زشتی است که تا یک دولت اصلاح طلب روی کار می آید شروع می کنند و می گویند آی معیشت مردم، آی وضع اقتصادی.»دادستان تهران از نقض حکم اعدام ۶ محکوم زیر ۱۸ سال خبر داد. بر اساس کنوانسیون حقوق کودک، اعدام کودکان ممنوع است. با این حال ایران این ماده کنوانسیون ژنو را بارها نقض کرده است.عباس جعفری دولت آبادی، دادستان تهران می گوید که بر اساس ماده ۹۱ قانون مجازات اسلامی، در مورد پروند ه های تعدادی از محکومان قصاص نفس زیر ۱۸ سال بازنگری صورت گرفته است.  به گفته او از ۱۰ مورد درخواست دادستانی برای نقض حکم اعدام بر اساس ماده ۹۱ قانون، ۶ مورد پذیرفته شده و منجر به نقض حکم قصاص شده است.  ماده ۹۱ قانون مجازات اسلامی می گوید: «در جرایم موجب حد یا قصاص هرگاه افراد بالغ کمتر از ۱۸ سال، ماهیت جرم انجام شده و یا حرمت آن را درک نکنند و یا در رشد و کمال عقل آنان شبهه وجود داشته باشد، حسب مورد با توجه به سن آنها به مجازات های پیش بینی شده در این فصل محکوم می شوند.»  بیشتر بخوانید:ابراز نگرانی کمیسر عالی حقوق بشر از تداوم اعدام ها در ایران  دولت آبادی همچنین با اشاره به تبصره ماده ۳۰۲ همین قانون افزود: «دادستانی تهران در ۱۷ پرونده قصاص درخواست بازنگری نمود، که سه مورد پذیرش و منتهی به نقض حکم شده است.»  تبصره این ماده مربوط به کسانی است که در دفاع از نفس از مراتب آن تجاوز کرده اند. در این موارد متهم با قصاص روبرو نخواهد شد و تنها به دیه و مجازات تعزیری محکوم می شود.  دادستان تهران از تشکیل کمیته ای برای بررسی احکام اعدام افراد به دلیل مواد مخدر و قصاص نفس خبر داد و گفت: «هدف بررسی پرونده ها پیش از اجرای حکم است و این اقدام دادستانی در اجرای احکام سلب حیات که در صورت وقوع اشتباه در صدور حکم، جبران ناپذیر می باشد، اقدامی مفید و موثری است.»  اجرای مشروط کنوانسیون حقوق کودک  پیمان نامه حقوق کودک یک کنوانسیون بین المللی است که حقوق مدنی، سیاسی، اقتصادی، اجتماعی و فرهنگی کودکان را بیان می کند. کودک بر اساس ماده یک این پیمان به هر انسان کمتر از ۱۸ سال گفته می شود. مگر آن که قانون قابل اعمال در مورد کودک، سن قانونی کمتری را تعیین کرده باشد.  منع اعدام کودکان زیر ۱۸ سال یکی از مهمترین مفاد کنوانسیون حقوق کودک محسوب می شود.  تمام کشورهای عضو سازمان ملل به جز ایالات متحده آمریکا این قانون را تصویب کرده اند. ایران نیز سال ۱۳۷۲ این کنوانسیون را به صورت مشروط تصویب کرد. با این شرط که در هر مورد که کنوانسیون با قوانین داخلی و موازین اسلامی ناهمخوان باشد، لازم الاجرا نیست.  بیشتر بخوانید:۱۵۰۰ فعال اجتماعی در ایران خواهان توقف اعدام کودکان شدند  تعیین سن کیفری و اعمال مجازات بر کودکان زیر ۱۸ سال از موارد مناقشه برانگیز است. در ایران و بر پایه سن بلوغ در شرع اسلام، سن کیفری پسران ۱۵ و دختران ۹ سال قمری است. بر این اساس دادگاه های ایران برای کودکان نیز احکام اعدام صادر می کنند.  سازمان های فعال حقوق بشر بارها ایران را به علت اجرای حکم اعدام کودکان مورد انتقاد قرار داده اند. تعداد بالای اعدام ها در ایران نیز مورد انتقاد جدی فعالان مدنی و حقوق بشری بوده است. در چند سال گذشته ایران پس از چین بیشترین میزان احکام اعدام را اجرا کرده است.کاربران ایرانی در توییتر با استفاده از هشتگ دوستی فراتر از پرچم‌ها از شهروندان آمریکا به خاطر مخالفت با فرمان ترامپ قدردانی کردند.رییس جمهور جدید ایالات متحده آمریکا در یکی از اولین تصمیمات خود، ورود شهروندان ۷ کشور عمدتا مسلمان از جمله ایران را به آن کشور ممنوع اعلام کرد. این تصمیم با اعتراضات گسترده شهروندان امریکا روبرو شد.  در نهایت یک دادگاه ایالتی اجرای فرمان ترامپ را متوقف کرد و اکنون رسیدکی به این مصوبه در دستگاه قضایی کشور جریان دارد. تا آن زمان ورود شهروندان ۷ کشور به آمریکا بلامانع ست.  بیشتر بخوانید: طرح ترامپ در مورد محدودیت ویزا از جمله برای ایرانیان  در واکنش به این تحولات، برخی کاربران ایرانی با استفاده از هشتگ دوستی فراتر از پرچم ها () خواستار احترام به پرچم ایالات متحده آمریکا به عنوان نماد شهروندان این کشور  شدند. این درخواست با جشن های پیروزی انقلاب اسلامی در ایران همراه شده است.  انتظار می رود با توجه به حملات تند ترامپ به ایران و واکنش رهبر جمهوری اسلامی راهپیمایی ۲۲ بهمن ماه فرصتی برای پاسخگویی به رییس جمهور تازه آمریکا باشد. آیت الله خامنه ای روز سه شنبه (۱۹بهمن  هفتم فوریه) در جمع فرماندهان نیروی هوایی ارتش گفت که مردم ایران پاسخ تهدیدهای ترامپ را در راهپیمایی روز ۲۲ بهمن خواهند داد.  بیایید صلح برقرار کنیم  موافقان کمپین دوستی فراتر از پرچم ها از شرکت کنندگان در راهپیمایی سالگرد انقلاب ۲۲ بهمن می خواهند از هرگونه توهین به پرچم ایالات متحده آمریکا و به خصوص آتش زدن آن خودداری کنند.  یک کاربر ایرانی در این باره توییت کرده است: «اجازه بدهید ترامپ و ملاها اگر دوست دارند به جان هم بیفتند. اما ما مردم هستیم. بیایید صلح را برقرار کنیم.»    کاربری دیگر هم چنین استدلال کرده است: «۲۲ بهمن میخواین جشن بگیرین؟ خوب بگیرین، اما چرا باید جشنتون رو با اهانت به دیگر ملت ها کثیف کنید؟ لطفاً کمی فکر کنید.»  در میان مخالفان آتش زدن پرچم آمریکا کسانی هم هستند که می گویند با سیاست های آن کشور همراهی ندارند: «اگه ما داریم با این هشتگ توئیت می کنیم منظورمون فقط محبت به مردم آمریکاست وگرنه جنایات امپریالیسم آمریکایی رو فراموش نکردیم.»  کاربران تصاویری زیادی نیز از شهروندان یا ورزشکاران ایرانی و آمریکایی در کنار هم منتشر کرده اند. همچنین پوسترهایی برای تبلیغ این حرکت طراحی شده است.    امیر رشیدی، محقق دسترسی و امنیت اینترنت در کمپین بین المللی حقوق بشر در ایران می گوید که روز چهارشنبه ۸ فوریه (۲۰ بهمن) که استفاده از این هشتگ آغاز شده، بیش از ۱۴ هزار پست با هشتگ  منتشر شده که ۷۰ درصد آن ها از ایران بوده است.    مخالفان و منتقدان کمپین  استفاده از هشتگ  اما منحصر به مخالفان آتش زدن پرچم آمریکا نبود. بسیاری از کاربران تندرو هوادار اصولگرایان در ایران که به تازگی فعالیت خود را در توییتر آغاز کرده اند، با استفاده از این هشتگ از آتش زدن پرچم دفاع کرده اند.    برخی کاربران نیز می گویند که احترام به پرچم و شهروندان دیگر کشورها باید از همسایگان ایران آغاز شود . آنها معتقدند که شهروندان ایرانی در قدم اول باید نسبت به شهروندان مهاجر افغان، رفتاری دوستانه، همراه با احترام در پیش بگیرند.  بیشتر بخوانید:ایرانی ها، ویزای آمریکا و اسکار بدون فرهادی  از سوی دیگر برخی کاربران عرب نیز از هشتگ  در ترکیب با هشتگ  (ترامپ به ایرانیان تروریست هشدار داد) استفاده کرده اند.  دونالد ترامپ، رییس جمهور آمریکا به تازگی در توییتی از ایران به عنوان اولین کشور تروریست جهان یاد کرده بود.  کاربری به نام غازی با استقبال از این سخنان می نویسد: «جهان در کنار تو (دونالد ترامپ) برای کم کردن شر ایران خواهد ایستاد.»    کاربر دیگری نیز با توییت عکس ملک سلمان، پادشاه عربستان در کنار دونالد ترامپ نوشته است: «آنها تنها کسانی هستند که به واقع خواستار برقراری صلح در همه جهان هستند.»در اثر ریزش دیوار جانبی متروی در حال احداث میدان ولیعصر قم، ۳ تا ۴ نفر زیر آوار مانده‌اند. در این حادثه چند نفر نیز مصدوم شده‌اند.رسانه های ایران ظهر روز پنجشنبه (۲۱ بهمن ۹ فوریه) از  ریزش دیواره متروی در حال احداث در شهر قم خبر داده اند.   مدیرکل مدیریت بحران استانداری قم به خبرگزاری ایسنا گفته است: «تاکنون یکی از افراد حادثه دیده از زیر آوار دیوار جانبی کارگاه مترو قم که ریزش کرده، نجات یافته و به بیمارستان منتقل شده است.»  مسئولان اورژانس ایران احتمال می دهند که بین ۳ تا ۴ نفر زیر آوار باقی مانده  باشد. نیروهای امداد به همراه سگ های زنده یاب در جستجوی کارگران زیرآوار مانده هستند.  عباس ذاکریان، سخنگوی شورای شهر قم درباره جزئیات ریزش حادثه گفته است که بخشی از دیواره ی محل خروج دستگاه پی دی اف ریزش کرده که ربطی به تونل مترو ندارد.  به گفته او،  وقتی دستگاه پی دی اف خارج شده و بیرون از تونل در حال دمونتاژ بوده تا به محل دیگری برود، دیواره ای که بین دستگاه بوده فروریخته است.سه نفر در تبادل آتش در بحرین کشته شدند. گفته می‌شود این افراد قصد داشته‌اند به ایران پناه ببرند. عده دیگری نیز دستگیر شده‌اند. دولت بحرین مدعی است که این افراد در ماجرای حمله به زندان جو و فرار زندانیان دست داشته‌اند.دولت بحرین اعلام کرده است که در جریان تبادل آتش بین نیروهای مسلح این کشور و افرادی که توسط یک قایق قصد فرار به ایران را داشته اند، عده ای کشته و زخمی شده اند. در عین حال هفت نفر دیگر نیز در جریان این درگیری ها دستگیر شده اند.  وزارت کشور بحرین اعلام کرده است که بر اساس شواهد به دست آمده این افراد فعالیت های تروریستی داشته اند. دولت بحرین گفته است این افراد از جمله کسانی هستند که در جریان حمله به زندان جو در ماه ژانویه دست داشته اند. در این حمله عده ای از زندانیان موفق به فرار از زندان شده بودند.  درگیری خونین  وزارت کشور بحرین اعلام کرده است مدارک به دست آمده از این افراد ارتباط آن ها با تروریست ها در ایران را نشان می دهد. در جریان این درگیری خونین، سه نفر از سرنشینان قایق یاد شده توسط نیروهای مسلح بحرین کشته و دو نفر دیگر مجروح شده اند.  بیشتر بخوانید: نگرانی از بروز ناآرامی در بحرین در پی اعدام سه جوان شیعه  در بیانیه وزارت کشور بحرین اطلاعاتی پیرامون تلفات احتمالی نیروهای مسلح این کشور در جریان این درگیری منتشر نشده است.  بحرین جمهوری اسلامی ایران را متهم به ایجاد ناآرامی در این کشور می کند؛ اتهامی که جمهوری اسلامی ایران همواره رد کرده است.  بحرین از سال ۲۰۱۱ به این سو، شاهد اعتراضات سیاسی نیروهای شیعه مذهب بوده است. اکثریت مردم این کشور شیعه مذهب هستند، حال آنکه دولت در دست خاندان سنی مذهب است. همین امر به نارضایتی شهروندان این کشور دامن می زند.  اعتراضات سیاسی نیروهای شیعه مذهب بحرین تا کنون با کمک کشورهای سنی مذهب و از جمله با کمک عربستان سعودی سرکوب شده است.دادگاه تجدید نظر هم علیه سیاست مهاجرتی ترامپ رای داد. به این ترتیب لغو فرمان مهاجرتی ترامپ تمدید شد. ترامپ اما حاضر به پذیرش حکم این دادگاه نشده و اعلام کرده که تصمیم به مقابله با آن را دارد.سیاست مهاجرتی خبرساز و جنجالی دونالد ترامپ با شکست جدیدی روبه رو شد. دادگاه تجدید نظر در سان فرانسیسکو پس از دو روز بررسی این فرمان ، تصمیم دادگاه پیشین مبنی بر لغو آن را تمدید کرد. به این ترتیب، شهروندان هفت کشور مسلمان می توانند تا اطلاع ثانوی به آمریکا سفر کنند.  ترامپ علیه حکم دادگاه تجدید نظر سان فرانسیسکو هم اعتراض کرد و آن را مغایر با نیازهای امنیتی آمریکا دانست. او این حکم را یک تصمیم سیاسی و خطرناک ارزیابی کرد و با اعتراض خود بار دیگر عملا استقلال قوه قضاییه آمریکا را زیر سئوال برد. ترامپ در توییتی که پس از رای دادگاه تجدید نظر منتشر کرد، نوشت: «امنیت آمریکا در خطر است.»  دیدار ما در دادگاه  خبرگزاری آلمان رای دادگاه تجدید نظر را آشکارا شکست جدید دولت ترامپ ارزیابی کرده است. ترامپ اما تهدید کرده است که از پیگیری موضوع صرف نظر نمی کند و گفته قرار دیدار ما در دادگاه!  بیشتر بخوانید: شورشیان توییتری منتقد ترامپ در کاخ سفید  در حالیکه تیم دونالد ترامپ معتقد است که تصمیم درباره سیاست مهاجرتی در شمار وظایف و اختیارات قوه مجریه و دولت است، حقوقدانان فرمان مهاجرتی ترامپ را عملا دخالت در کار قوه قضاییه ارزیابی می کنند.  در توضیح پیرامون رای دادگاه تجدید نظر درباره فرمان مهاجرتی ترامپ آمده است که ادعای رئیس  جمهور مبنی بر تهدید امنیت ملی به عنوان علت اتخاذ چنین سیاستی پذیرفتنی نیست و حتی اگر چنین ادعایی درست هم باشد، بد مستدل شده است.  طرفداران ترامپ اما معتقدند که سیاست دولت در زمینه منع موقت سفر شهروندان هفت کشور مسلمان، یگانه سیاست درست در این زمینه است. طبق خبر منتشر شده از سوی خبرگزاری آلمان طرفداران ترامپ بر این باورند که تنها از طریق پیشبرد این سیاست است که می توان با خطرات و تهدیدات امنیتی مقابله کرد. در این بین حتی به این نکته نیز توجه نمی شود که اکثر حملات مرگباری که اخیرا در آمریکا روی داده اند، توسط شهروندان خود آمریکا صورت گرفته اند.  بر اساس خبر منتشر شده از سوی شبکه ، یکی از قاضیان دادگاه تجدید نظر توسط طرفداران ترامپ تهدید شده و از این رو تحت حفاظت پلیس آمریکا قرار گرفته است.  بیشتر بخوانید: یا رمز عبور اینترنتی ات را بده، یا به سلامت!  شبکه خبری فاکس نیوز که عملا به منبع خبررسانی تیم ترامپ بدل شده است شامگاه روز پنجشنبه (۹ فوریه ۲۱ بهمن) اعلام کرد که مردم آمریکا قادر به فهم رای دادگاه تجدید نظر نیستند و این دادگاه با رای خود عملا با زندگی مردم این کشور بازی می کند. این در حالی است که بسیاری از موسسات و شرکت های آمریکایی علیه فرمان مهاجرتی دولت ترامپ اعتراض کرده و آن را برای اقتصاد و جامعه آمریکا زیانبار دانسته اند.جریان تروریستی دولت اسلامی مقابله با اسرائیل را شدت بخشیده است. این سازمان تروریستی مسئولیت پرتاب موشک به شهر ساحلی ایلات در جنوب اسرائیل را به عهده گرفت. سیستم دفاع موشکی اسرائیل این حمله موشکی را خنثی کرده بود.شاخه مصر جریان تروریستی موسوم به دولت اسلامی (داعش) مدعی شد که حمله موشکی به شهر ساحلی ایلات در جنوب اسرائیل را سازماندهی و اجرا کرده است. در بیانیه دولت اسلامی که در یکی از کانال های اینترنتی منتشر شد در این باره آمده است که این موشک ها به سوی اسرائیل شلیک شدند تا یهودیان بدانند که جنگ نیابتی به سود آنها نخواهد بود.   در واپسین ساعات روز چهارشنبه ۸ فوریه، چند موشک از شبه جزیره سینا به سوی شهر ساحلی ایلات واقع در جنوب اسرائیل شلیک شد. بر اساس اخبار منتشرشده از سوی اسرائیل، این حملات موشکی به کسی آسیب نرسید.  مقامات اسرائیل اعلام کردند که سه موشک شلیک شده به شهر ایلات توسط سامانه دفاع ضدموشکی اسرائیل منهدم شده و یکی از موشک ها نیز به حومه شهر اصابت کرده و به کسی آسیبی وارد نیاورده است.  بیشتر بخوانید: حمله جنگنده های اسرائیل به نوار غزه  زیگمار گابریل، وزیر امور خارجه آلمان، این حمله موشکی را محکوم کرد. او در برلین خشنودی خود را از این که حمله موشکی ناموفق بوده و سیستم دفاع ضدموشکی اسرائیل این حمله را خنثی کرده، ابراز کرد.  در صحرای سینا مدت هاست درگیری هایی میان نیروهای امنیتی دولت مصر با شاخه دولت اسلامی در این کشور جریان دارد. حملات جریان تروریستی دولت اسلامی در صحرای سینا اما معمولا پلیس و نیروهای امنیتی مصر را هدف می گیرند و حمله موشکی به اسرائیل تا کنون بسیار نادر بوده است.در حمله‌ی جنگنده‌های روسیه در شمال سوریه، سه سرباز ترک کشته و ۱۱ تن دیگر مجروح شدند. ولادیمیر پوتین، رئیس‌جمهوری روسیه، مراتب تاسف خود را از این حادثه به همتای ترک خود رجب طیب اردوغان ابراز داشت.به گزارش ارتش ترکیه نیروی هوایی روسیه در شمال سوریه به اشتباه ساختمانی را بمباران کرده که در آن سربازان ترکیه بوده اند. در این حمله  سه سرباز ترک کشته و ۱۱ سرباز دیگر مجروح شده اند که حال یکی از آنان وخیم است. ارتش ترکیه اعلام کرد که هدف این حمله در اصل شبه نظامیان دولت اسلامی (داعش) بوده اند.  بیشتر بخوانید: تاکید روسیه، ترکیه و ایران بر ادامه آتش بس در سوریه  ولادیمیر پوتین، رئیس جمهوری روسیه مراتب اندوه خود را از این حادثه به همتای ترک خود اردوغان ابراز داشت. دولت روسیه نیز گفته است که این صرفا یک تصادف بوده و طرفین در حال تحقیق در این مورد هستند.  ارتش سوریه از چند هفته پیش شهر الباب در سوریه را محاصره کرده است. کنترل این شهر در دست گروه تروریستی داعش است. در روزهای گذشته نبردهای شدیدی بر سر این شهر در گرفته که در جریان آنها ۱۰ سرباز ترک کشته شده اند. ترکیه در هجوم نظامی خود هم از سوی جنگنده های روسیه و هم از جانب نیروهای ائتلاف ضدداعش به رهبری آمریکا پشتیبانی می شود.  آنکارا ایالات متحده ی آمریکا را متهم کرده بود که در هجوم ترکیه برای آزادسازی الباب از چنگ داعش، این کشور را تنها گذاشته است. در مقابل واشنگتن اعلام کرد که ترکیه عملیات خود را با ایالات متحده هماهنگ نکرده بود. به همین دلیل ترکیه از روسیه خواست که با نیروی هوایی خود از ارتش ترکیه پشتیبانی کند.  بیشتر بخوانید: حملات هوایی مشترک جنگنده های روسیه و ترکیه به مواضع داعش  از ماه ژانویه جنگنده های ائتلاف ضدداعش نیز به مواضع دولت اسلامی در شهر الباب حمله می کنند.دولت مرکزی و ایالت‌های آلمان در نظر دارند اخراج پناهجویانی را که با تقاضای پناهندگی‌شان مخالفت شده سرعت بخشند. روز پنج‌شنبه قرار است نمایندگان دولت مرکزی و ایالت‌های آلمان به این موضوع بپردازند.به گزارش سایت آلمانی اشپیگل آنلاین دولت آلمان گزارشی در دست دارد که برمبنای آن اداره فدرال آلمان در امور مهاجرت و پناهندگی ( ü   ü) در ماه های آتی با تقاضای پناهندگی شمار بسیاری از پناهجویان مخالفت خواهد کرد و شمار پناهجویانی که از آلمان اخراج می شوند در سال جاری میلادی (۲۰۱۷) افزایش خواهد یافت.  به همین دلیل است که روز پنج شنبه (۲۱ بهمن  ۹ فوریه) نمایندگان دولت مرکزی و ایالت های آلمان در شهر برلین بر سر برنامه ای ۱۶ ماده ای برای اخراج سریع پناهجویانی که در آلمان با تقاضای پناهندگی شان مخالفت شده، بحث و گفت وگو می کنند.  گفته می شود هدف از این برنامه کوشش برای تعیین تسهیلاتی در سیاست بازگرداندن این پناهجویان و دستیابی به قوانینی است که اخراج سریع و هرچه بیشتر پناهجویان را به کشورشان ممکن می سازد.  بعضی نکات برنامه ی ۱۶ ماده ای  ;   ایجاد مراکزی برای اخراج پناهجویان: افرادی که بخت موفقیت چندانی در قبول پناهندگی در آلمان را ندارند، در مراکز آمادگی برای بازگشت نگهداری می شوند. این مراکز امکان بازگرداندن پناهجویان را هموار می کنند. در این مراکز باید مدارک سفر معتبر برای پناهجویان تهیه شود.  یکی از موانع اصلی در راه بازگرداندن پناهجویانی که با تقاضای پناهندگی شان در آلمان مخالفت شده،نبود مدارک و اسناد معتبر است. کشورهایی که پاسپورت یا مدارک سفر این افراد را صادر کرده اند، معمولا در پاسخ به خواست آلمان برای ارسال مدارک لازم یا پاسخی نمی دهند و یا با تأخیر فراوان این مدارک را ارسال می کنند.  در همین چارچوب دولت آلمان می کوشد روابط خود را با کشورهای پناهجویان توسعه دهد و همکاری برای استرداد این پناهجویان را با مقامات این کشورها تقویت کند.  ;   اقامتگاه  های فدرال: بر مبنای اسنادی که در اختیار سایت آلمانی اشپیگل آنلاین قرار دارد، پناهجویانی که با تقاضای پناهندگی شان در آلمان مخالفت شده و قرار است از این کشور اخراج شوند، باید در روزها یا هفته های آخر اقامت شان در آلمان در اقامتگاه هایی زیر نظر دولت مرکزی نگهداری شوند.  ;   محافظت افراد خطرناک:  خارجیانی که به عنوان خطرناک ارزیابی می شوند، باید در زندان بمانند و شرایط زندانی کردن این افراد باید با تسهیلات قانونی همراه باشد.  اداره فدرال آلمان در امور مهاجرت و پناهندگی باید این اختیار را داشته باشد که اطلاعات موجود در تلفن همراه و سیم کارت تلفن پناهجویان را برای اطلاع از هویت آنها در اختیار گیرد.   ;   ایجاد تسهیلات برای کسانی که داوطلبانه بازگردند: به پناهجویانی که با تقاضای پناهندگی شان در آلمان مخالفت شده و قرار است از این کشور اخراج شوند، در صورتی که داوطلبانه آلمان را ترک کنند، اعانه مالی تعلق می گیرد.  دولت آلمان قرار است در سال جاری میلادی (۲۰۱۷) ۴۰ میلیون یورو بودجه برای بازگشت پناهجویان و ۵۰ میلیون یورو نیز برای برنامه های جذب دوباره آنها در کشورشان اختصاص دهد.  ;   مشاوره برای بازگشت: در برنامه ۱۶ ماده ای برای اخراج سریع پناهجویانی که در آلمان با تقاضای پناهندگی شان مخالفت شده یا بختی برای پذیرش ندارند، جلسات مشاوره نیز تعیین شده است.    به این برنامه ۱۶ ماده ای انتقادات زیادی شده است. به ویژه سازمان حقوق بشری آلمان موسوم به پروآزول و سندیکای پلیس آلمان به این برنامه اعتراض کرده اند. گونتر بورکهارت رئیس سازمان حقوق بشری پروآزول در این باره گفت: «در تصمیم گیری های اداره فدرال آلمان در امور مهاجرت و پناهندگی به علت سرعت بخشیدن به روند بررسی موردهای مختلف، به اصول قانونی اهمیتی داده نمی شود.»در انفجاری در نیروگاه اتمی فلامانوایل در شمال فرانسه ۵ نفر نفر زخمی شدند. این انفجار در خارج از بخش تاسیسات هسته‌ای نیروگاه رخ داده و خطر نشت مواد رادیواکتیو وجود ندارد.انفجار ساعت ۱۰ صبح روز پنجشنبه (۹ فوریه ۲۱ بهمن) در نیروگاه اتمی فلامانوایل در منطقه نورماندی در شمال فرانسه رخ داده و ۵ نفر به طور سطحی زخمی شده اند. پس از این حادثه فعالیت نیروگاه متوقف شد.  یکی از مسئولان نیروگاه به خبرگزاری فرانسه گفته است، انفجار یک حادثه تکنیکی بوده، رادیواکتیوی نیست و خطر نشت مواد پرتوزا وجود ندارد. مسئولان نیروگاه نیز گفته اند که آتش سوزی به وجود آمده مهار شده است.  نیروگاه اتمی فلامانوایل در منطقه نورماندی در شمال فرانسه و در ۲۵ کیلومتری بندر شربورگ قرار دارد. در این نیروگاه دو رآکتور هسته ای وجود دارد که در سال های ۱۹۸۵ و ۱۹۸۶ راه اندازی شدند. سومین رآکتور نیز در این مجموعه در دست احداث است و در سال ۲۰۱۸ شروع به کار می کند.  سانحه در نیروگاه های اتمی فرانسه اتفاق نادری نیست. این کشور به شدت به این نیروگاه ها وابسته است. ۵۸ نیروگاه اتمی در فرانسه در حال فعالیت هستند و ۷۵ درصد برق مورد نیاز این کشور را تامین می کنند.  در قانونی که در سال ۲۰۱۵ در فرانسه تصویب شد، پیش بینی شده که تا سال ۲۰۲۵ سهم نیروگاه های اتمی در تامین برق کشور به ۵۰ درصد کاهش یابد. جای این کاهش سهم را باید انرژی های تجدیدپذیر بگیرند.پلیس شهر گوتینگن دو مرد را بازداشت کرده که احتمالا قصد انجام حملاتی تروریستی را داشته‌اند. این دو فرد به جنبش سلفی‌ها در آلمان تعلق دارند. در عملیات بازرسی و دستگیری این دو مرد ۴۵۰ مأمور پلیس شرکت داشتند.خبرگزاری آلمان روز پنجشنبه (۹ فوریه  ۲۱ بهمن) گزارش داد که پلیس شهر گوتینگن دو مرد را به ظن فعالیت های تروریستی بازداشت کرده است. یکی از آنها اهل الجزایر و ۲۷ ساله است و دیگری مردی ۲۳ ساله و اهل نیجریه.  آنگونه که وزارت داخله ایالت نیدرزاکسن اعلام کرده، این دو فرد احتمالا قصد انجام حملات تروریستی را داشته اند. در عملیات تفتیش و بازداشت مظنونان حدود ۴۵۰ مأمور پلیس و امنیتی شرکت داشتند.  دو مردی که در گوتینگن دستگیر شده اند، به اسلام گرایان سلفی  در آلمان تعلق دارند. مقامات ایالت نیدرزاکسن بازداشت این دو فرد را ضربه ای مهم به فعالیت  سلفی ها در آلمان ارزیابی کرده اند.  بیشتر بخوانید: اقامه دعوی سلفی های آلمان علیه ممنوعیت توزیع قرآن  طبق گزارش خبرگزاری آلمان این دو مرد مدت هاست که به همراه خانواده ی خود در شهر گوتینگن زندگی می کنند. هنوز جزییات بیشتری در ارتباط با مدارک ضبط شده و همچنین کم و کیف برنامه های احتمالی این دو مرد در ارتباط با سوءقصد های تروریستی منتشر نشده است.  در کنفرانسی مطبوعاتی که در طی بعدازظهر پنجشنبه (۹ فوریه) برگزار می شود، قرار است اطلاعات تازه ای در رابطه با این دستگیری اعلام و منتشر شود.  رئیس پلیس گوتینگن تنها تصریح کرد که در روزهای اخیر شواهد و نشانه های سوءقصدی احتمالی تشدید شده بود و از این رو نیز عملیات فوری مأموران و بازداشت مظنونان ضروری بوده است.پنتاگون اعلام کرده است که در جریان حملات هوایی به مواضع القاعده در ادلب، ۱۱ عضو این سازمان کشته شده‌اند. یکی از اعضای ارشد القاعده نیز در بین کسانی است که در جریان این حملات به قتل رسیده‌اند.بر اساس خبری که وزارت دفاع آمریکا منتشر کرده، نیروی هوایی این کشور در جریان حمله ای در حوالی ادلب موفق به کشتن ۱۱ نفر از فعالان القاعده شده  است. در این خبر آمده است که یکی از مسئولان القاعده و نزدیکان رهبر سابق این سازمان، اسامه بن لادن نیز در بین کسانی است که در اثر این حملات به قتل رسیده اند.  این فرد که ابو هانی المصری نام دارد، نظارت و اداره اردوگاه های القاعده در افغانستان را در دهه های۸۰ و ۹۰ برعهده داشته است. از آن گذشته المصری با ایمن  الظواهری، که پس از کشته شدن بن لادن رهبری القاعده را برعهده گرفت، نیز در ارتباط بوده است.  حملات مرگبار هوایی به حمص  در عین  حال، بر اساس  خبری که آسوشیتدپرس منتشر کرده است، در اثر چند حمله هوایی به مواضع نیروهای مخالف دولت بشار اسد، رئيس  جمهور سوریه در شهر حمص، ۹ شهروند غیرنظامی کشته شده اند. هنوز روشن نیست که آیا این حملات توسط نیروی هوایی روسیه صورت گرفته یا توسط نظامیان اسد.  خبرگزاری آسوشیتدپرس به نقل از کنشگران مدنی سوری در بیروت خبر از حملات هوایی به مواضع نیروهای مخالف دولت اسد در شهر حمص داده اند. گفته شده است که در اثر این حملات دستکم ۹ نفر غیرنظامی جان باخته اند. بر اساس خبر منتشر شده از سوی این خبرگزاری روشن نیست که آیا این حمله توسط نیروی هوایی ارتش سوریه صورت گرفته است یا توسط جنگنده های روسیه.  بیشتر بخوانید: پنتاگون: بیش از ۱۰۰ ستیزه جوی القاعده در سوریه کشته شده اند  گفته می شود نیروهای طرفدار اسد نقاط پیرامونی منطقه الوار را با استفاده از تانک و توپخانه مورد حمله قرار داده اند. این حملات در هماهنگی با حملات هوایی یادشده صورت گرفته اند.  دولت اسد از سال ۲۰۱۳ تا کنون این مناطق را محاصره کرده است. طبق آمار منتشر شده، ۷۵ هزار نفر در حلقه محاصره نیروهای اسد گرفتار آمده اند. بر اساس اظهارات گروه دفاع غیر نظامی سوریه که به کلاه سفیدها نیز شهرت دارد، در اثر حملات هوایی صورت گرفته به یکی از مراکز آن ها در الوار یک نفر مجروح شده است.  طبق اظهارات مسئولان محلی دفاع غیر نظامی سوریه، دولت اسد و متحدانش به طور مستمر به بیمارستان ها و مراکز امداد و کمک های اولیه حمله می کنند، حملاتی که در سایه جنگ داخلی سوریه روی می دهند.  حملات ادلب  دیده بان حقوق بشر سوریه، مستقر در بریتانیا نیز خبر کشته شدن ۹ شهروند غیرنظامی را به اطلاع رسانه ها رسانده است. حمص سومین شهر بزرگ سوریه است. نیروهای نظامی دولت اسد موفق شدند در سال ۲۰۱۴ بخش های قابل ملاحظه ای از این شهر را از تصرف نیروهای اپوزیسیون خارج کرده و به کنترل خود در آورند و به اعتراضات وسیع ضد دولتی در حمص که از سال ۲۰۱۱ شروع شده بود، خاتمه دهند.  بیشتر بخوانید: حمله ارتش آمریکا به گروه القاعده در یمن  حمله هوایی نیروهای اسد یا جنگنده های روسیه به مناطق پیرامونی الوار دومین مورد نقض آشکار آتش بس پس از بمباران ادلب به شمار می آید. بر اساس آماری که دیده بان حقوق بشر سوریه در اختیار رسانه ها قرار داده است، ۲۴ شهروند غیرنظامی در اثر حملات روز سه شنبه ۷ فوریه به شهر ادلب کشته شده اند. این در حالی است که دفاع مردمی ادلب تعداد تلفات غیرنظامی حملات روز سه شنبه را ۲۶ نفر اعلام کرده است.  توافق مربوط به برقراری آتش بس در سوریه روز ۳۰ دسامبر سال ۲۰۱۶ بین روسیه و ایران از یک سو و ترکیه از سوی دیگر صورت گرفت. حال هم دولت اسد و هم نیروهای اپوزیسیون طرف مقابل را مسئول نقض مکرر آتش بس معرفی می کنند.آکی کوریسماکی با فیلم آن‌سوی امید در برلیناله کمدی غم‌انگیزی خلق کرده که پیام روشنی دارد. کارگردان به امید روشنگری، وفاداری به انسانیت و حمایت از پناهجویان را در چارچوب روایتی نیمه واقعی نیمه اتوپیایی بازگو می‌کند.سرانجام انتظار علاقمندان سینما به پایان رسید و در شمشین روز برلیناله فیلم آکی کوریسماکی ( ä) کارگردان به نام فنلاندی اکران شد. این فیلم با عنوان آن سوی امید نظر مثبت بسیاری از منتقدان سینما را در پی داشت. حتی برخی این فیلم را نامزدی جدی برای دریافت خرس طلایی ارزیابی می کنند.  فیلم جدید کوریسماکی درباره سفر و زندگی پرمخاطره پناهجویان به اروپاست. در سال گذشته نیز مستند آتش در دریا ساخته جان فرانکو رُزی توانست با نگاهی به زندگی پناهجویان در ایتالیا خرس طلایی برلیناله را از آن خود کند.  کوریسماکی تا کنون با فیلم متعددی در جشنواره فیلم برلین حضور داشته است، اما پیش از این دوره، تمامی فیلم های او در بخش های فرعی برلیناله به نمایش گذاشته شده بودند.  فیلم آن سوی امید به زندگی خالد (با نقش آفرینی شروان حاجی)، پناهجوی سوری می پردازد که با پشت سر نهادن ده ها کشور سرانجام ناخواسته از هلسینکی، پایتخت فنلاند سر در می آورد.  فیلم با صحنه ای گیرا و معنادار برای نخستین بار خالد را در یک کشتی باری نشان می دهد که زیر پشته ای از ذغال سنگ خود را پنهان کرده و حال با صورت و لباسی سیاه خود را بیرون می کشد.  خالد از جهنم حلب فرار کرده و در جریان سفر در مرز یکی از کشورهای اروپای شرقی از خواهرش به اجبار جدا شده و ارتباط آنها برای مدت طولانی قطع می شود.  بیشتر بخوانید: تمارض ، تجربه ای گذرا از سینمای ایران در برلیناله ۲۰۱۷  قطع ارتباط خالد و خواهرش که تنها بازماندگان خانواده شان هستند، بر وجدان خالد سنگینی می کند و خود را مسئول نسبت به سرنوشت خواهرش می داند. او پس از معرفی خود به پلیس فنلاند می کوشد هرچه زودتر از سرنوشت خواهرش اطلاعی کسب کند.  هم زمان با ورود خالد به هلسینکی رسانه ها و سازمان ملل متحد از بمباران شدید حلب و افزایش کشته شدگان در این شهر خبر می دهند، اما پس از بررسی های اولیه مسئولان اداره پناهجویان و مهاجرت فنلاند درخواست پناهندگی خالد را رد می کنند و دستور بازگرداندن او به مرزهای سوریه را صادر می کنند.    دوست و کارفرمای فنلاندی   گرچه محور اصلی فیلم زندگی خالد است، اما در شروع فیلم با شخصیتی دیگر آشنا می شویم که قرار است حامی خالد شود. ویکستروم، فروشنده لباس های مردانه که از زنش جدا شده و در صدد یافتن شغل جدیدی است، به طور اتفاقی با خالد مواجه می شود. ساکاری کومانن که در اغلب فیلم های کوریسماکی نقش آفرینی می کند در این فیلم نیز نقش ویکستروم را برعهده دارد.  ویکستروم با خریدن رستورانی می خواهد زندگی جدیدی را آغاز کند. ضمن همدردی با وضعیت خالد می کوشد که اقامت غیرقانونی او را در فنلاند میسر کند و شغلی نیز به خالد در رستوانش می دهد.  کارکنان این رستوران افراد عجیب، اما مهربان هستند. بخش های کمدی فیلم سراسر در رابطه با همین کارکنان رقم می خورد. این افراد ساده و برخاسته از قشرهای کم درآمد  جامعه نیز به خالد کمک می کنند.  فیلم به خوبی برخورد های دوگانه برخی افراد عادی و نهادهای دولتی با پناهجویان را به نمایش می گذارد. خالد در بررسی های اولیه می گوید که چگونه در مجارستان مورد ضرب و شتم ماموران پلیس قرار گرفته است.  در فنلاند گروه های دست راستی و نژادپرست نیز در پی شکار خارجی ها و پناهجویان هستند تا با تنگ کردن عرصه بر آنان، پناهجویان را به ترک کشورشان وادار کنند.  از نام فیلم نیز بر می آید که کارگردان امید به انسانیت دارد. فیلم در چارچوب کنونی اش مولفه های نیرومند اتوپیایی دارد به همین دلیل برخی منتقدان آن را روایت افسانه و قصه در کنار واقعیت سخت خوانده اند. کوریسماکی در سنت نیرومند سینمای اروپا فیلم می سازد. گرمایی که از فیلمش بر می خیزد، اجازه می دهد که فضای سرد فنلاند به فراموشی سپرده شود.    آفرینش طنز جدید در فیلم  در برخی فیلم های جدید طنز نویی در حال شکل گیری است که برخی کارشناسان آن را ژانری فرعی، اما مستقل در عرصه کمدی ارزیابی می کنند. این طنز در کنش متقابل بازیگران اتفاق می افتد.  در چنین طنزی گرچه دیالوگ ها عادی جلوه می کنند، اما به دلیل پاسخ های غیرمنتظره صحنه های بسیار خنده آوری را بوجود می آورند.  بیشتر بخوانید: حضور مارکس جوان در برلیناله  مانند اغلب فیلم های کوریسماکی این فیلم نیز به سرنوشت مشترک افرادی می پردازد که در دنیایی نیمه واقعی – نیمه اتوپیایی زندگی می کنند. کارگردان در این فیلم، کمدیی غم انگیزی را به نمایش نهاده که در مرکز آن موضوعات بسیار مهمی، هم چون آوارگی، جنگ، نژادپرستی و نوع دوستی قرار دارند.  به رغم دیالوگ های طنزآمیز، کارگردان قصد تحقیر شخصیت های فیلم را ندارد. مخاطب نیز همواره حس همدردی با این شخصیت ها دارد. زیرا کمدی در تعریف کلاسیک آن همیشه نیازمند طرفی مغلوب و تحقیر شده است. کمدی تنها در عدم توازن طرف های درگیر خلق می شود، حتی اگر صحنه  های کمدی به دیالوگ ها و کنش افراد وابسته نباشند و ناشی از ایجاد موقعیت های خنده آور باشند، باز این عدم تعادل و توازن قابل مشاهده است. اما طنز نو درصدد رهایی از تعریف های کلاسیک کمدی است.  پاسخ به ترس شهروندان عادی  کوریسماکی با تبحر و مهر زیادی داستان خود را روایت می کند. او پس از اکران فیلم در نشست خبر گفت آرزو می کند که می توانست نظر فنلاندی ها را نسبت به پناهجویان تغییر دهد. کوریسماکی تاکید کرد از آنجایی که سخنران توانایی نیست خواسته با ساخت این فیلم به این مشکل اجتماعی واکنش نشان دهد. او افزود: «ما باید دریابیم که همه انسانیم. امروز آنها از کشورشان گریخته اند، شاید فردا ما مجبور شویم همچون پناهجویان زندگی کنیم.» امید کوریسماکی به تغییر رفتار انسان ها با یکدیگر است. این موضوع هم در فیلم و هم در نشست خبری او مشهود بود.  بیشتر بخوانید: تن و روان، فیلمی برای شکار خرس های برلیناله  برخی نیز ساخت این فیلم را پاسخ کوریسماکی به ترس بسیاری از شهروندان فنلاندی می دانند. در دو سال گذشته حدود ۲۰ هزار پناهجوی عراقی به فنلاند وارد شده اند.  آن سوی امید از طرف دیگر فیلمی به غایت اجتماعی و سیاسی است. صرف نظر از ارزیابی های شخصی، کارگردان در این فیلم تصادم فرهنگ ها را به عنوان واقعیتی سخت، اما تغییرپذیر دست مایه کار خود قرار داده است.فیلم تمارض به کارگردانی عبد آبست، تنها نماینده ایران در جشنواره فیلم برلین ۲۰۱۷ است. این فیلم در بخش فوروم برلیناله اکران شد. فیلم با تقلیل‌گرایی در فرم و مضمون می‌کوشد که از زوایه‌ای جدید به مناسبات انسانی بنگرد.تمارض بی شک فیلمی تقلیل گرایانه است. ازهمان دقایق اول مخاطب متوجه می شود که فضای فیلم شباهت زیادی به صحنه تئاتر دارد با این تفاوت که بر خلاف تئاتر، سرعت حرکت ها توسط دوربین معین و مشخص می شود.  عبد آبست، وحید راد، مجید یوسفی، دانیال خجسته، شهرزاد سیفی، اَصغر پیران، جواد پورحیدری، جواد پولادی، علیرضا ساوه درودی، ایمان بسیم، حنانه شاهرخی، حسن و حسین جعفری بازیگری در این فیلم را برعهده دارند.  مریم شفیعی تهیه کننده، حمید خضوعی اَبیانه مدیر فیلمبرداری و هایده صفی یاری تدوینگر فیلم هستند. محمد اَطبایی هم عرضه و پخش این فیلم را برعهده دارد. فیلم نامه را نیز عبد آبست نگاشته است. مدت فیلم ۸۴ دقیقه است.  نخستین پرسش پس از دیدن فیلم رابطه میان عنوان و موضوع داستان است. چه کسی به چه چیزی تمارض می کند؟ تمارض که در زبان فارسی نخستین معنای آن خود را بیمار جلوه دادن است (بیمارنمایی) چه ربطی با این فیلم یا شخصیت های آن دارد.  معنای استعاری تمارض نیز تولید و بازتولید نشانه های مادی و روانی برای دستیابی به هدفی خاص است. به طور مثال وانمود کردن به تهیدستی به منظور دریافت کمک  های بیشتر، تمارض به بی اطلاعی برای فرار از مسئولیت یا مجازات و امور از این قبیل. حتی تمارض می تواند تمیز دادن راست از دروغ را در حوزه حقوقی با مشکل مواجه کند.  در یونان باستان تمارض در ارتباط با یکی از دلایل سه گانه ترس، شرم و سودجویی توضیح می دادند. به نظر این فیلسوفان و پزشکان یونانی افراد به یکی از این دلایل سه گانه دست به تمارض می زنند، یعنی خود را به گونه ای دیگر جلوه می دهند تا به هدف خود دست یابند.  حتی به یک اعتباری هنر فیلم اصولاً یک تمارض است. بدین معنا که فیلم تمارض می کند که پرده سینما دست کم برای مدتی واقعیت موجود مخاطبان است.  شاید هم این فیلم در قالب کنونی اش تمارض می کند که یک فیلم داستانی است.  داستان فیلم  سه جوان به نام های عبد، وحید و آریس برای گذراندن پنج شنبه شب می خواهند به خانه دوستی  به نام اسی بروند که در این فیلم هر از گاهی از او به عنوان پیرمرد نیز یاد می شود.  این شب نشینی سرانجام به جدال کشیده می شود و پس از نزاع میان دست کم دو تن از مهمانان با میزبان، همگی توسط ماموران پلیس دستگیر و به پاسگاه پلیس آورده می شوند. داستان در آبادان و خرمشهر رخ می دهد.  تعریف داستان به سادگی ممکن نیست، چرا که روند آن به صورت خطی آغاز نمی شود. یعنی مخاطب نخست پس از  دستگیری این چهار تن و انتقال آنها به پاسگاه، به تدریج با شخصیت های فیلم آشنا می شود و از طریق توضیحات آنان به دیگر قضایا نیز پی می برد.  داستان در برخی موارد حلقوی و دایره وار می شود، یعنی داستان در داستان بازگو می شود و روایتی که اسی درباره از دست دادن دخترش بازگو می کند، با داستان خود فیلم گره می خورد.  در فیلم به اغلب موضوعات مهم (اگر بتوان این موضوعات را اصولاً مهم خواند) تنها اشاره ای می شود و توضیح بیشتری درباره آنها داده نمی شود، تو گویی که مخاطب از آنها پیشاپیش اطلاع دارد.  به طور مثال این سه دوست در گمرگ کار می کنند، اسی پیش از ورود دوستان به منزلش مدعی می شود که مهمانانی دارد که آنها نیز از کارکنان گمرگ هستند، خود اسی نیز ظاهراً تاجر است.  اشاره های پراکنده و مبهمی نیز به هم جنس گرایی اسی می شود که تبیین آنان به سادگی امکان پذیر نیست، استفاده از کلمات ویژه با بار معنایی مشخص و دست مالی کردن مهمانان از این جمله اند،  اما خواندن آوازی از التون جان این ظن را تقویت می کند.  به مسائلی نظیر قاچاق کالا، مشروب خواری، مصرف مواد مخدر، دزدی، تصادف، لودگی، خشونت و غیره نیز تنها اشاراتی صورت می گیرد. هیچ داستان فرعی در فیلم به طور جدی پی گیری نمی شود، همه چیز آغازی دارد، اما  در میانه راه رها می شود. پنداری که پیش پاافتادگی روایت ها تمامی داستان فیلم و شخصیت های آن نیز را فرا گرفته است.  فیلم می کوشد چند لایه بودن زندگی روزمره را نمایش دهد، اما از آنجایی که روایت پیش پاافتاده و تکراری است، تامل مخاطب را بر نمی انگیزد.  لغزندگی دیالوگ ها در سطح  در تئاتر جدی تقلیل گرایانه و آبسورد نظیر آنچه ما از ساموئل بکت در بازی آخر می شناسیم، هر واژه ای بر روی ترازوی زرگری گذارده شده و تغییر هر کلمه در جمله ای کوتاه، پیام های روشن و کوبنده آن را تغییر می دهد.  اما در تمارض، دیالوگ ها چنان بی اهمیت اند که تکرار آن ها توسط شخصیت های متفاوت فیلم بر وزن و اعتبار دیالوگ ها نمی افزایند. فیلم بیشتر شبیه به یک فیلم آزمایشی و تجربه ای () است که نتیجه ی آن الزاماً موفقیت نیست.  بیان متفاوت داستان نزاع میان این چهار نفر و بازگویی پیامدهای دیگر از سوی راویان م به معنای ایجاد فضایی چندصدایی در فیلم نیست. تکرار روایت های متفاوت عناصری از دروغ و حقیقت را در بر دارد، اما نه بدانگونه که فکر کنیم هر کس حقیقت خود را از زاویه فردی از رخدادی یکسان و عینی بیان می کند.  اگر تمارضی در کار باشد، همانا بازگویی واقعیت به گونه ای ناروشن است که می تواند به همان دلایلی سه گانه ای باشد که پیشتر به آنها اشاره شد.  چندصدایی محصول درک و بازتولید رخدادیی عینی با امکانات سوبژکتیو است. در چندصدایی حقیقت کلی و مجرد زیر سوال می رود و افراد حاملان حقیقت های نسبی هستند. این حقیقت ها البته عاری از دروغ هستند، تفاوت آنها در زاویه دید و امکانات متفاوت راویان است.  اما در فیلم تمارض از این پیچیدگی ها خبری نیست و همه چیز در سطح می لغزد. دیالوگ های چهار دوست ملال آورند، لودگی های آنان تماشاگر ایرانی را به یاد تئاتر روحوضی و مزاح بی محتوا می اندازد. برای مثال می توان به تلفظ نام شهر آمستردام در این فیلم اشاره کرد.  بر خلاف فیلم تمارض تئاتر آبسورد پیامی جدی دارد و به هیچ وجه نتیجه کار هنری سطحی نیست. پتانسیل انتقادی تئاتر آبسورد مفهومی عمیقاً فلسفی را در خود حمل می کند.  برعکس این فیلم امور جدی را بیهوده نشان می دهد. آنهم نه این دلیل که اهمیت آنها را به صورت انتقادی برجسته کند، تا تماشاگر کنجکاو احتمالاً به کنه آن پی برد.  اصولاً استفاده از کلیشه ها و تکرار جملات و دیالوگ های سست در فیلم، قرار نیست که جبر و فشار بیرونی را به چالش کشد. قرار نیست که با مشاهده این جبر،  ناخود آگاهی حاکم در فیلم بدل به خود آگاهی مخاطب شود و امکان ورود به حوزه اختیار فراهم گردد، بلکه بر عکس همانگونه که شخصت های فیلم در این ناخود آگاهی اسیرند، فیلم با بافت خود مخاطبش را به عرصه ناخود آگاهی فرا می خواند تا همه چیز معنای خود را از دست بدهد.  محرومیت خودخواسته از امکانات سینمایی  تقلیل گرایی و تجرد تنها در صحنه آرایی و دکور اجرا نشده، بلکه در نحوه لباس پوشیدن و شمار بازیگران نیز لحاظ شده است. مردها در این فیلم کفش های آبی یکسانی به پا دارند. یک تی شرت و یک شلوار، در این مورد استثنایی نیست.  زن و دختربچه نیز با سادگی کامل نمایش داده می شوند، در پس این ها اگر نکته ای انتقادی نهفته بود، می  توانستیم این تقیل گرایی را نشانه برای امر مهم دیگری بدانیم.  آیا واقعاْ این نگرش مینی مالیستی در این فیلم دلالت بر امری بیرونی یا ایده مهم تری ندارد؟ آیا کارگردان بدون منظور وغرض خود را از تمام امکانات گسترده هنر فیلم محروم کرده است؟ آیا فقر تصویر و دیالوگ ها، ارزش افزوده ای برای مضمون فیلم ایجاد کرده اند؟  شاید خالق این اثر به همه این پرسش های فکر کرده و جوابی برای آنها داشته باشد، اما اجرا آن ها در فیلم صورت نگرفته است، از ایده تا تحقق آن در فیلم راه درازی وجود دارد. این راه طولانی رمز و راز هرمنوتیک زیباشناسانه ای است که هر سینما گری با ویژگی و امکانات خود آن را طی می کند. در تمارض این راه به بن بست کشیده می شود. شاید با کمی تسامح بتوان گفت راه در جایی شروع می شود، اما پس از اندک زمانی راه محو و نابود می شود. تو گویی که این راه از همان آغاز توهمی بیش نبوده است.سرانجام ایلدیکو انیدی، کارگردان مجاری با فیلمی جذاب دوباره در یک جشنواره مهم بین‌المللی حضور یافت. فیلم شاعرانه و شگفت‌انگیز تن و روان معیار برای گزینش فیلم‌های برتر در این دوره از برلیناله را ارتقا داده است.فیلم تن و روان (   ) ساخته ایلدیکو انیدی، کارگردان مجاری است. این فیلم در بخش رقابت های برلیناله اکران شد و تا کنون تحسین بسیاری از منتقدان سینمایی را برانگیخته است.  سال ها بود که از خانم انیدی خبری نبود، اما در برلیناله امسال ناگهان فیلمی استثنایی از این کارگردان خوش ذوق همه را غافل گیر کرد.  پس از فروپاشی رژیم های سوسیالیستی در اروپای شرقی ایلدیکو انیدی به سرعت بدل به یکی از امیدهای سینمای اروپای شرقی شد. انیدی بر خلاف برخی از دوستانش در ساخت فیلم های ایدئولوژیک و توجیه گر سوسیالیسم واقعاً موجود نقشی نداشت و تن به سانسور سینمای کشورهای کمونیستی نداده بود. انیدی عضو شرکت بلا بالا ش تنها استودیوی مستقل فیلم در اروپای شرقی بود. ایلدیکو انیدی گرایش هایی شاعرانه و فمینیستی داشته و دارد.  بیشتر بخوانید: آغاز رسمی جشنواره سینمایی برلین (برلیناله) با فیلم جانگو  نخستین فیلم او با عنوان قرن بیستم من توانست در سال ۱۹۸۹ در جشنواره کن جایزه دوربین طلایی را از آن خود کند.   گرچه فیلم تن و روان پنجمین فیلم او به شمار می آید، اما پس از فیلم قرن بیستم من انیدی اقبالی در خارج از مجارستان نداشت. فیلم جدید انیدی (۶۱ ساله) در جشنواره مهم فیلم برلین به مثابه بازگشت پرقدرت این کارگردان به عرصه سینمای بین المللی است.  روایت فیلم در فضایی باورنکردنی  نخست در رابطه با عنوان فیلم باید گفت که می توان عنوان آن را در انطباق با ترجمه انگلیسی از جسم و روح نیز نامید، اما به راحتی می توان حرف اضافه از را کنار گذاشت.   داستان فیلم در یک کشتارگاه اتفاق می افتد، جایی باورنکردنی برای فیلمی عشقی. کشتارگاه شاید آخرین مکانی باشد که کسی را به یاد عشق و عاشقی بیاندازد. نگاه ترسان گاوها، شلیک گلوله و فوران خون و لخته شدن آن بر دیوار و کف کشتارگاه جایی برای بازگویی داستان های رومانتیک نمی گذارد.  فیلم با نمایش جزییات سلاخی گاوها، شوکی به تماشاگر احساساتی وارد می کند که شاید او را برای چند روز از خوردن گوشت بازدارد!  فیلم در سکانس اول با به تصویر کشیدن دو گوزن نر و ماده در جنگلی زمستانی که در آن برف به آرامی می بارد، هیجانی وصف ناکردنی در تماشاگر به وجود می آورد. تماشاگر هر لحظه منتظر اتفاقی دلخراش است. آیا یک شکارچی در کمینگاهی در انتظار است که یکی از این دو حیوان را در تیررس خود ببیند و کار را یکسره کند؟  در حالی که هیجان به اوج خود رسیده ناگهان در کشتارگاه گاوی با شلیک گلوله به سر کشته می شود. نمای نزدیک از سر گاو که تقریباً تمامی پرده سینما را در برمی گیرد، امکانی برای تماشاگر نمی گذارد تا  سرنوشت حیوان نگون بخت را نادیده بگیرد یا آن را فراموش کند.  داوری درباره صحنه های دلخراش کشتار گاه بر عهده تماشاگر گذاشته می شود، فیلم در این باره غلو نمی کند. حتی کسی که تازه می خواهد در کشتارگاه استخدام شود با رضایت درونی از این کار و سلاخی حیوان ها سخن می گوید، به گونه ای که سرپرست کشتارگاه مجبور می شود به او بگوید که در این باره باید محتاط تر باشد و با حیوان های بیچاره نیز همدردی نشان دهد.  اما در این کشتارگاه زنی کار می کند که مسئول کنترل کیفیت گوشت است. بهره گیری از اعداد و رعایت کامل مقررات جهان او را می سازند، حافظه ای باورنکردنی دارد و نسبت به نحوه کار کارکنان کشتارگاه سخت گیر است. به همین دلیل به سرعت منزوی می شود.  بازی ماهرانه آلکساندرا بوربلی در نقش ماریا او را نامزدی جدی برای دریافت خرس نقر ه ای برای بهترین بازیگر زن در این دوره برلیناله می کند.    ایده بنیادی فیلم  تماشاگر به تدریج درمی یابد که رابطه گوزن ها در جنگل با کار در کشتارگاه چیست. در خشن ترین محل کاری داستانی عاشقانه در حال تکوین است که پذیرش آن تنها در افسانه ها امکان پذیر است.  اندره، سرپرست کشتارگاه و ماریا هر شب رویایی یکسان را تجربه می کنند. این راز پس از سرقت دارو از آزمایشگاه کشتارگاه برملا می شود، دارویی که برای افزایش توان جنسی گاوهای نر به کار گرفته می شود.  یک روانکاو به توصیه پلیس مسئولیت می یابد ضمن گفت وگو با کارکنان کشتارگاه بررسی کند که چه کسی احتمالاْ به دلیل مشکلات یا اختلالات جنسی می تواند دزد این داروها باشد.  وقتی روانکاو از رویا های کارکنان می پرسد به یکسانی رویاهای شبانه ماریا و سرپرست کشتارگاه پی می برد. اما در این فیلم لایه های عشق و بیان آن بسیار پیچیده و تو در تو هستند.  صبر گام اول در عاشقی است  اندره، سرپرست کشتارگاه که یک دستش فلج است، ظاهراً دیگر در پی عشق و عاشقی نیست و پس از جدایی از همسرش مدت هاست که به تنهایی در آپارتمانی زندگی می کند.  ماریا با حافظه ای هم چون کامپیوتر، به شدت خجالتی و از جمع گریزان است و از تماس معمولی بدن و دست با دیگران نیز خودداری می کند. این وضعیت بیمارگونه که ماریا از آن باخبر است، او را مجبور می کند که از کمک های یک روانشناس استفاده کند.  پس از آنکه این دو رویا های شبانه خود را با یکدیگر مقایسه می کنند، تردیدی نمی ماند که رویاهای این دو حتا در جزئیات یکسان هستند. آندره در شکل گوزن نر و ماریا در هیئت گوزن ماده در اصل یک زوج در جهان رویاها هستند.  بیشتر بخوانید: حضور مارکس جوان در برلیناله  کارگردان به شکلی زیبا و شاعرانه نزدیکی این گوزن ها به یکدیگر را به روی پرده می آورد.  طنز دلچسبی نیز در دیالوگ ها نهفته است که فیلم را تا پایان همراهی می کند. رویا نقطه اتصال این فرد با جهانی دیگر است. تجربه ای استثنایی که بر واقعیت تاثیر می گذارد و آن را تابع خود می کند.  فیلم از پرسپکتیو یا نگاه آندره و ماریا این رابطه عاشقانه را در رویا و واقعیت به نمایش می گذارد. فراز و نشیب های این فیلم همگی قابل تامل و بحث برانگیز هستند. فیلمی که روزها و شاید ماه ها ذهن تماشاگر به خود مشغول کند.پیش از آغاز فستیوالی با عنوان آواز زنان ایران در ماه مارس سال جاری در برلین، جلسه بحث و گفت‌وگویی در‌این‌باره در کلن آلمان برگزار شد. قرار است ۱۱ خواننده زن از شهرهای مختلف ایران در فستیوال برلین شرکت کنند.در جلسه بحث و گفت وگویی که روز شنبه ۲۳ بهمن  ۱۱ فوریه در دانشگاه کلن برگزار شد، هاله سیفی زاده، سیمین سماواتی و سپیده رئیس سادات به عنوان خواننده و روزبه مطیعا و رالف شوارتز به عنوان نوازنده حضور داشتند.  این برنامه که در واقع پیش درآمدی بر کنفرانس چند روزه شهر برلین محسوب می شد، به همت یلدا یزدانی، نوازنده تار و دانشجوی موسیقی شناسی اقوام در دانشگاه کلن و سیمین سماواتی، خواننده و موزیسین برگزار شد.  یلدا یزدانی که از سال ۲۰۰۹ با تمرکز بر موسیقی آوازی زنان شیراز و پس از آن موسیقی زنان قشقایی تحقیق درباره موسیقی منطقه ای زنان ایران را آغاز کرده است، حال با برگزاری این فستیوال قصد دارد بیش از پیش موسیقی آوازی زنان نسل جوان ایران، به خصوص موسیقی منطقه ای زنان را به ایرانیان و البته غیرایرانیان معرفی کند.  حضور ۱۱ خواننده زن و بیش از ۴۰ نوازنده در فستیوال برلین  یلدا عباسی، سولماز بدری، شادی بهیار، زهره قلی پور، دنا گرگین پور، باران مظفری، زارا رژهلات، سیمین سماوانی، هاله سیفی زاده، گلنار شهیار، ژیوار شیخ الاسلامی نمایندگانی از خوانندگان زن مناطق مختلف ایران هستند که فستیوال برلین را همراهی می کنند.  علاوه بر این ۱۱ خانم خواننده، نوازندگان مطرحی هم چون علی قمصری و ساسان صمدی همراه با بیش از ۴۰ نوازنده دیگر در این فستیوال حضور خواهند داشت.  یلدا یزدانی در گفت وگو با دویچه وله از چگونگی انتخاب خوانندگان در فستیوال برلین گفت: «تمرکز این فستیوال بیشتر روی خوانندگان جوان بود. با وجود این که برخی از خوانندگانی که در این فستیوال شرکت می کنند بسیار هم شناخته شده هستند اما تمرکز بیشتر روی خوانندگان نسل جوان امروزی است تا صدایشان را به گوش ایرانیان خارج از کشور و البته غیرایرانیان برسانیم.»    مخالفت با تفکیک جنسیتی در فستیوال موسیقی  سپیده رئیس سادات از شرکت کنندگان در جلسه بحث و گفت وگوی روز گذشته در دانشگاه کلن از هنرمندانی است که روی موضوع نقش زنان در موسیقی ایرانی کار زیادی کرده است. او با ابراز خوشحالی از این که در سال های اخیر افراد بیشتری روی این موضوع تمرکز کرده اند و این نشان از اهمیت نقش زنان در موسیقی ایران دارد، به دویچه وله می گوید: «امکان برگزاری اجرای زنده در این فستیوال به خصوص برای آن دسته از خوانندگان و موزیسین هایی که تا به حال از ایران خارج نشده اند، بسیار مثبت است اما من با این گونه کارهای تفکیکی موافق نیستم. این که فستیوالی برگزار شود که تنها زنان خواننده در آن حضور داشته باشند و مردان خواننده در آن نقشی نداشته باشند برای من یادآور همان کنسرت هایی  است که در ایران تنها برای زنان برگزار می شود. با این تفاوت که اینجا شنونده مرد حضور دارد اما خواننده مرد غایب است.»  این خواننده و موزیسین  نامی با انتقاد از این که نباید به خاطر جنسیت، صدا و هنر فردی شنیده یا دیده شود، می گوید: «من بارها این را شنیده ام که می گویند، کار نوازندگی یا خوانندگی خانم ایکس در میان دیگر هنرمندان زن خوب است اما این مقایسه درستی نیست. چرا نباید هنرمندان مرد و زن که در خارج از ایران امکان شنیده شدن مساوی را دارند، به صورت مشترک قضاوت بشوند؟ به همین خاطر ترجیح من بر این بود حالا که امکان برگزاری چنین فستیوالی پیش آمده است، این برنامه فارغ از جنسیت هنرمندان برگزار شود.»  فستیوال آواز زنان ایران از ۱۶ تا ۱۹ مارس با برگزاری اجراهای زنده از خوانندگان زن ایرانی همراه با نوزندگان ایرانی و غیرایرانی، برگزاری دو کارگاه و سخنرانی های مختلف در مورد موسیقی زنان ایرانی در شهر برلین برگزار خواهد شد.بچه‌هایی که والدین دايم‌الخمر دارند خیلی زودتر و بیشتر به الکل جذب می‌شوند. جامعه باید هرچه زودتر زیان‌های الکل را به کودکان بیاموزد و به آنها بگوید که والدین خود را سرمشق نسازند.مشروب خواری والدین بیش از حدی که گمان می رود بر فرزندان آنها تأثیر می گذارد و باعث می شود که مقاومت آنها در برابر مشروبات الکلی کم شود.  نتیجه تحقیقی که روز پنجشنبه (۱۶ فوریه۲۸ بهمن) در برلین منتشر شد، نشان می دهد که بچه های ۱۲ ساله ای که پدر یا مادر الکلی دارند، در بزرگسالی سه برابر بیش از بچه های دیگر در معرض اعتیاد به الکل قرار دارند.  این پژوهش که در طول ۹ سال و به سفارش بیمه درمانی  انجام گرفته، نشان می دهد که والدین الکلی، ناخودآگاه گرایش به مشروب را به فرزندان خود سرایت می دهند.  بیشتر بخوانید: اعتیاد به مشروبات الکلی در سالخوردگی  گرایش به الکل در نوجوانان  در چارچوب این پژوهش، طی یک نظرخواهی ۲۱ درصد والدین بچه های ۱۲ تا ۱۷ ساله گفته اند که از مشروب خواری فرزندان خود نگران هستند.  نکته قابل توجه این است که حدود یک سوم (۳۲ درصد) از این افراد خود در صرف مشروب افراط می کنند. این رقم در مردان تا ۳۹ درصد است. حدود یک چهارم (۲۳ درصد) از والدین دستکم ماهی یک بار از مشروب مست و لایعقل می شوند.  این قبیل والدین، که خواه ناخواه برای فرزندان الگو و سرمشق هستند، غیرمستقیم عادت مشروب خواری را به آنها منتقل می کنند، چیزی که همچنان از خطرات اصلی برای سلامتی شناخته می شود.  بیشتر بخوانید: شرب خمر، پنجمین جرم رایج نوجوانان تهرانی  کارشناسان اعتقاد دارند که نوجوانان باید هرچه زودتر و در سنین پایین تر با خطر الکل آشنا شوند. پژوهش نشان می دهد که خطر اعتیاد به مشروب در بچه هایی که دیر و در سنین بالا با زیان مشروبات الکلی آشنا می شوند، بیشتر است.مقام‌های ایالت کالیفرنیا در پی تشخیص یک حفره در بدنه سد اوروویل در شهرهای اطراف سد حالت اضطراری اعلام کرده و در حال انتقال مردم به مناطق امن‌تر هستند.مقام های ایالت کالیفرنیا با اعلام حالت اضطراری در شهر اوروویل  و شماری ازشهرهای نزدیک از مردم خواسته اند که برای مصون ماندن از شکستن احتمالی سد اوروویل، خانه های خود را ترک کرده و به نقاط دیگر بروند.  فراخوان پس از آن صادر شد که مقام های شهر به وجود حفره ای در سد اوروویل پی بردند.  مقام های ایالت کالیفرنیا گفته اند که در حال تلاش برای ترمیم دیواره های این سد و رفع خطر احتمال سرریزشدن آب، فروپاشی دیواره های سد و وقوع سیل هستند.  سد اوروویل بلندترین سد آمریکا است که در نزدیکی شهر اوروویل و در کالیفرنیای شمالی قرار دارد. امسال پس از چندین سال خشکسالی، این منطقه شاهد بارش های فراوانی بوده که به پرشدن مخازن پشت سد منجر شده است. مقام های مسئول در حال تخلیه آرام این مخازن هستند.   بیم آن می رود که در  صورت فروپاشی سد، سیلابی عظیم به راه بیافتد.جمعی از مردم اهواز برای دومین روز متوالی نیز در مقابل استانداری خوزستان تجمع کردند تا به ناتوانی مسئولان در پیشگیری و مقابله با بحران اخیر ریزگردها، قطعی متناوب آب و برق و انتقال آب کارون اعتراض کنند.بعد از ظهر سه شنبه (۲۶ بهمن ۱۴ فوریه) جمعی از مردم اهواز برای دومین روز متوالی در برابر استانداری خوزستان تجمع کردند تا صدای اعتراض خود علیه وضعیت هوای این شهر و قطعی متناوب آب و برق و انتقال کارون به نقاط دیگر ایران را به گوش استاندار برسانند.  شماری از مسئولان شهری در میان تجمع کنندگان حاضر شدند، اما نتوانستند آنها را قانع کنند. تظاهرات کنندگان بر خواست خود در مورد گفت وگو با استاندار تاکید داشتند. در اثر این تظاهرات مسیرهای منتهی به استانداری مسدود شد.  بیشتر بخوانید: هشدار درباره تبدیل بحران خوزستان به یک تهدید ملی  از چندین روز پیش وضعیت اقلیمی خوزستان که معمولا به دلیل تراکم ریزگردها در شرایط نامناسبی است وخامت بیشتری پیدا کرده است. مه، گرد و غبار و باران آب، برق، تلفن ثابت و همراه و حتی سیستم بانک ها را دائم دچار اختلال می کنند و زندگی را در این استان با دشواری های اساسی روبرو کرده است. در پیامد این وضعیت مدارس و ادارت در اهواز و سایر شهرها اغلب راهی جز تعطیلی و توقف کارها ندارند و بسیاری از حرفه ها و مشاغلی که ادامه کارشان به جریان برق و آب وابسته است با خسارت های اساسی روبرو شده اند. این وضعیت حتی استخراج نفت در این استان نفت خیر را با مشکل روبرو کرده است. تظاهرات و اعتراض مردم هم در سطح شهر اهواز جریان دارد و هم در شبکه های مجازی.  بیشتر بخوانید: آب و برق اهواز قطع و مدارس و ادارات تعطیل شد  در شادگان نیز تظاهرات مشابهی در روزهای گذشته درجریان بوده است. این تظاهرات علیه بی توجهی مسئولان به هوای آلوده، آب آلوده و غیرقابل شرب و قطع برق و آب در یازده شهر خوزستان در سه روز گذشته بود.  به دنبال گسترش اعتراضات مردم حمید چیت چیان، وزیر نیرو روز سه شنبه به اهواز رفت تا ستاد بحران را در استانداری تشکیل دهد.  تجمع و گفت وگو با استاندار نیازمند مجوز است  اسماعیل ارزانی، فرماندار اهواز با اشاره به تجمع روز گذشته مردم اهواز به خبرگزاری ایسنا گفته است که  «این تجمع رسمی و دارای مجوز نبود بلکه مردم به صورت خودجوش جلوی استانداری تجمع کردند؛ اگر مردم درخواست حضور استاندار را در این تجمع داشتند باید با اخذ مجوز رسمی این درخواست را پیگیری می کردند.» او افزوده است: «در تجمع های خودجوش مردمی نمی توانیم به استاندار بگوییم میان مردم حاضر شود.»در یکی از سواحل کم‌تردد نیوزلند ۴۱۶ نهنگ به گل نشستند. به گفته مسئولان ۳۰۰ عدد از نهنگ‌ها جان خود را از دست داده‌اند. هنوز مشخص نیست که نهنگ‌ها به چه دلیل به سمت ساحل شنا کرده‌اند.به گفته سازمان حفاظت از محیط زیست نیوزلند مجموعا ۴۱۶ نهنگ خلبان باله بلند در ساحل فِروِل اسپیت دیده شدند که ۳۰۰ عدد از آنان مرده اند. چند صد داوطلب تلاش کردند تا این حیوانات عظیم الجثه را که طول شان گاها تا ۶ متر می رسد، به درون آب هل دهند. اما این تلا ش ها غالبا ناکام مانده اند.  سازمان حفاظت از محیط زیست نیوزلند گفته است که این تعداد بالای مرگ نهنگ ها در سه دهه اخیر بی سابقه بوده است. هنوز مشخص نیست که این نهنگ ها به چه دلیل به سمت ساحل شنا کرده اند.  به گفته سازمان   که در زمینه حفاظت از نهنگ ها، دلفین ها و فک ها فعالیت دارد، این احتمال می رود که افزایش غیرعادی دمای آب و بیماری نهنگ ها آن را به ساحل کشانده باشد. ظاهرا سیستم ردیاب صوت (سونار) نهنگ ها نیز به واسطه سروصداهای زیر آب مختل شده بوده است.  در فوریه سال ۲۰۱۵ نیز در همین ساحل ۲۰۰ نهنگ به گل نشستند. در آن زمان امدادگران موفق شدند ۶۰ نهنگ را به آب بازگردانند.در کره جنوبی وارث شرکت سامسونگ بازداشت شده است. در رسوایی مالی بزرگی که پای خانم رئيس جمهور را به میان کشید، صاحب سامسونگ به دادن رشوه متهم شده است.رسوایی مالی بزرگی که به برکناری خانم پارک گونهه، رئیس جمهور کره جنوبی منجر شد، روز جمعه (۱۷ فوریه) به لی جه یونگ، دارنده و رئیس کل غیررسمی شرکت بزرگ سامسونگ رسید.  دادگاهی در سئول پس از چند ساعت مشاوره حکم بازداشت آقای لی را صادر کرد. سخنگوی دادگستری کشور بازداشت رئیس اصلی سامسونگ را برای تحقیقات بیشتر ضروری دانسته است. طبق قانون او می تواند بدون حکم دستگیری تا ۲۰ روز در بازداشت باشد.  وارث سامسونگ متهم است که حدود ۳۴ میلیون یورو (بیش از ۳۵ میلیون دلار) به چوی سون سیل، دوست رئیس جمهور، رشوه پرداخته است. گفته می شود، هدف او آن بوده که موافقت یک صندوق دولتی را با ادغام شرکتی در گروه تأسیسات خود جلب کند. او تمام اتهامات را رد می کند.  به نظر منتقدان این ادغام به تقویت موقعیت سامسونگ منجر می شده است.  یکی از ثروتمندترین مردان کره جنوبی  لی جه یونگ، رئيس کل غیررسمی ۴۸ ساله ی سامسونگ، وارث اصلی بنیادگذار این شرکت و معاون اول آن است که پس از سکته قلبی پدرش در سال ۲۰۱۴ عملا به ریاست این شرکت بزرگ شناخته شد.  سامسونگ بزرگترین شرکت صنعتی و مالی کره جنوبی است و در کنار اپل یکی از دو شرکت بزرگ سازنده تلفن های هوشمند در سطح جهان محسوب می شود.  نمایندگان پارلمان کره جنوبی در دسامبر گذشته به عدم کفایت پارک گونهه، رئیس جمهور رای دادند. در حال حاضر دادگاه قانون اساسی فرایند برکناری خانم رئیس جمهور را در دست بررسی دارد.  بیشتر بخوانید: پارلمان کره جنوبی به استیضاح رئیس جمهور رای داد  پارک گونهه هنوز به طور رسمی رئیس جمهور کره جنوبی است، اما اختیارات او سلب و به نخست وزیر این کشور منتقل شده است.رئیس موقت مجمع تشخیص مصلحت نظام گفته است که عده‌ای به دلیل نیازهای شدید اقتصادی از مذهب خود دست برداشته‌اند. یک صاحب‌نظر هم با استناد به آمار رسمی از رفتن سی درصد مردم به زیر خط فقر سخن می‌گوید.آیت الله محمدعلی موحدی کرمانی، رئیس موقت مجمع تشخیص مصلحت، گفته است که کشور در جنگ با مسائل اقتصادی درگیر شده است. به گفته او دشمن دل بسته است که ما را در بُعد اقتصادی تضعیف کند و زیر فشار قرار دهد تا مردم از انقلاب ببرند.  به گزارش خبرگزاری دانشجویی ایران، ایسنا، دبیرکل جامعه روحانیت مبارز شامگاه چهارشنبه (۲۷ بهمن ماه) در نخستین همایش مشترک ستاد جهاد توانمندسازی محرومین کشور گفته است: «اگر مردم نیازمند باشند، نان شب نداشته باشند، نتوانند بچه هایشان را به مدرسه بفرستند و خانه ای برای زندگی نداشته باشند، معنایش همان حدیث امام علی است که فرمود: نزدیک است که فقر به کفر بیانجامد. همان طور که الان هم می شنویم که عده ای به دلیل نیازهای شدید اقتصادی شان دست از مذهب برداشته اند.»  واقعیت خطرناک فقر  عباس عبدی، تحلیلگر مسائل سیاسی، می نویسد: «گزارش هایی که حتی از طرف نهادهای رسمی در این باره منتشر شده است، از وضعیت خطرناک فقر حکایت دارد.»  آقای عبدی در تحلیلی که در سایت خبرگزاری جمهوری اسلامی (ایرنا) منتشر شده، دو عامل اصلی را برای شدت گرفتن فقر متذکر می شود: افزایش تورم و کاهش ذخایر مالی کشور.  او درباره تورم می نویسد: «شاخص تورم از زمان پرداخت یارانه ها تاکنون حداقل سه برابر شده، یعنی ۲۰۰ درصد تورم داشته ایم. به عبارت دیگر ۴۵ هزار تومان یارانه امروز، حدود ۱۵ هزار تومان قدرت خرید آن زمان را دارد. پس قدرت خرید یارانه ها یک سوم شده است.»  او با ارائه آمار و ارقام نشان می دهد که گروه بزرگی از مردم ایران در شهر و روستا، تا بیش از ۳۰ درصد از مردم، زیر خط فقر قرار گرفته اند.  بیشتر بخوانید: معاون وزارت رفاه اجتماعی: فقر در شهرهای ایران در حال گسترش است  او یادآور می شود: «علت مهم تر توقف رشد اقتصادی و اشتغال است که موجب دامن زدن به فقر می شود» و سپس تصریح می کند: «برای رفع فقر، باید برای افزایش قابلیت های فقرا، سرمایه گذاری جدی شود. این سرمایه گذاری ها بیشترین بازده اقتصادی و اجتماعی را دارند. تأمین زیرساخت های لازم برای آموزش،  ارتباطات و حمل ونقل برای مناطق محروم، بسیار سودآور هستند هم برای فقرا و هم برای جامعه.»  بیشتر بخوانید: حداقل دستمزد کارگران در سال ۹۵، کمتر از خط فقر  آدرس عوضی حضرت آیت الله  از آیت اللهی که بر کرسی ریاست تشخیص مصلحت نظام نشسته است البته نمی توان انتظار داشت که برای مسائل پیچیده اقتصادی راه حلی ارائه دهد. وی بی تردید در مسائل فقهی و امور شرعی صاحب نظر است، اما در برابر وضعیت خطرناک فقر و ابعاد هولناک شکاف طبقاتی که به عقیده کارشناسان به سیستم معیوب اقتصادی ایران، فساد گسترده  سیستمی و نیز پیامدهای تحریم ها برمی گردد، چیزی جز حرف های تکراری و نصایح اخلاقی نمی گوید.  موحدی کرمانی مسئله را به حقوق های نجومی ربط می دهد که تا حدودی یادآور مناقشات جناحی در ایران است: «آنهایی که حقوقشان غیرمتعارف است و پول های زیادی را انباشته کرده اند، در واقع آن مبالغی را برای خود برداشته اند که دیگران به آن نیاز داشته اند. پس باید این مبالغ را از حلقومشان بیرون کشید.»  این در حالی است که بحث های مختلفی درباره ابعاد و ریشه های فقر و فساد در ایران در سال های گذشته مطرح بوده که مسئله حقوق های نجومی از نظر کارشناسان رقمی را در آن تشکیل نمی دهد، بلکه دزدی ها و اختلاس های چند هزار میلیاردی، از اختلاس های بانکی و دزدی دکل های عظیم تا نفت کش های غول آسایی که یکباره ناپدید شدند، نشانه های عمده تری از نابسامانی های اقتصادی ایران تلقی می شوند.پارلمان اروپا پیمان تجارت آزاد میان کانادا و اتحادیه اروپا را تصویب کرد. اکثریت وسیع اعضای پارلمان به این پیمان رای مثبت دادند. قرار است روز پنج‌شنبه نخست‌وزیر کانادا در پارلمان اتحادیه اروپا در این باره سخنرانی کند.در رای گیری برای تصویب پیمان تجارت آزاد میان کانادا و اتحادیه اروپا (ستا) ۴۰۸ نماینده رای مثبت، ۲۵۴ نماینده رای منفی و ۳۳ نماینده نیز رای ممتنع دادند. به این ترتیب بخش عمده ای از این پیمان می تواند به زودی آغاز شود.  برای آغاز فعالیت کامل این پیمان باید پارلمان های کلیه کشورهای عضو اتحادیه اروپا موافقت خود را با مواد این پیمان اعلام کنند. چنین موافقتی در پارلمان کشورهای عضو اتحادیه اروپا هنوز انجام نشده و به زمان بیشتری نیاز دارد.  مخالفت ها هنوز ادامه دارند  پیمان تجارت آزاد میان کانادا و اتحادیه اروپا با مخالفت های بسیاری روبرو است. مخالفان ستا آن را تهدیدی برای اقتصاد برخی مناطق و نیز استانداردهای مصرف و محیط زیست در اروپا می دانند. در ماه اکتبر سال گذشته میلادی (۲۰۱۶) مخالفت منطقه  ی والونی بلژیک بر سر مفاد ستا این پیمان را تا مرز شکست برد.  یکی از دلایل مهم مخالفت منطقه  ی والونی بلژیک با تصویب پیمان تجارت آزاد میان کانادا و اتحادیه اروپا، امکان ورود مواد خوراکی حاوی هورمون یا ژن دست کاری  شده به بازار کشورهای عضو اتحادیه  اروپا بود.  بیشتر بخوانید:منطقه  والونی بلژیک: پیمان ستا را امضا نمی کنیم  صدها نفر از مخالفان پیمان تجارت آزاد میان کانادا و اتحادیه اروپا به هنگام رای گیری جلوی پارلمان اتحادیه اروپا گرد آمدند و مخالفت خود را با این پیمان اعلام کردند. بعضی از تظاهرکنندگان با خوابیدن جلوی در ورودی پارلمان مانع ورود بسیاری به این محل شدند.  تجمع کنندگان جلوی پارلمان اروپا که نگران امکان ورود مواد خوراکی حاوی هورمون و تراریخته به اروپا هستند، شعار می دادند: ستا را متوقف کنید! یا گوشت هورمونی نمی خواهیم.    خبرگزاری رویترز گزارش داد که فراخوان این تجمع در مقابل پارلمان اروپا را اتحادی از صدها گروه مخالف پیمان تجارت آزاد میان کانادا و اتحادیه اروپا صادر کرده بود؛ گروه هایی چون صلح سبز یا اَتَک که سال هاست با این پیمان مخالفت می ورزند.  گروه های مخالف ستا بر این نظرند که تصویب این پیمان سبب می شود شرکت های چندملیتی از امکانات بیشتری برای تجارت برخوردار شوند، فعالیت کشاورزان اروپایی به خطر بیفتد، حقوق کارگران کشاورزی نقض و حمایت از محیط زیست نیز بی اهمیت شود.  سسیلیا مالم استروم، کمیسر تجارت اتحادیه اروپا اما در رد این نظر مخالفان گفته است: «پیمان تجارت آزاد میان کانادا و اتحادیه اروپا استانداردهای موجود برای مواد غذایی را به هیچ وجه تغییر نخواهد داد.»  خبرگزاری فرانسه گزارش داده است که روز پنج شنبه (۲۸بهمن  ۱۶ فوریه) قرار است جاستین ترودو، نخست وزیر کانادا، در پارلمان اتحادیه اروپا در شهر استراسبورگ حاضر شود و بر اهمیت روابط تجاری اتحادیه اروپا با کانادا تاکید کند.خودروسازی اوپل یک شرکت باسابقه آلمانی است که حالا پژو برای خرید آن خیز برداشته است. آلمان نگران قدرت‌یافتن رقیب فرانسوی خود و از دست‌رفتن فرصت‌های شغلی در اوپل است.بریگیت تسوپریز، وزیر اقتصاد آلمان ضمن انتقاد از شرکت های خودروسازی جنرال موتورز و ساپ پژو گفت، این قابل قبول نیست که این دو شرکت پیش از مذاکره برای یک معامله بزرگ، با شوراهای کارکنان اوپل، اتحادیه صنایع فلزی آلمان و همچنین دولت آلمان را مطلع نکرده اند.  در حال حاضر حدود ۳۸ هزار نفر در خطوط تولید اوپل سراسر اروپا مشغول به کار هستند. بیش از نیمی از آنان آلمانی اند، بنابراین برای آلمان فروش اوپل آن هم به رقیبش پژو فقط جنبه اقتصادی ندارد، بلکه یک موضوع سیاسی است.  اوپل چه سرنوشتی خواهد داشت، هنوز معلوم نیست. اما یک چیز مشخص است و آن اینکه این شرکت خودروسازی فراز و فرودهای فراوانی را پشت سرگذاشته و مارک شناخته شده ای دارد.  فولکر باوفیر، نخست وزیر ایالت هسن آلمان هنوز امیدوار است که اوپل جایگاه خود را در بازار اروپا حفظ کند. او می گوید کارخانجات اوپل نباید تعطیل و کارکنان آن نباید بی کار شوند.  فراز و فرود اوپل  کارخانه اوپل که توسط آدام اوپل آلمانی پایه گذاری شده بود فعالیت خود را ابتدا با ساخت چرخ خیاطی و دوچرخه در سال ۱۸۶۳ آغاز کرده بود. اوپل از سال ۱۹۲۹ در مالکیت شرکت خودروسازی آمریکایی جنرال موتورز قرار گرفت و به عنوان زیرمجموعه این شرکت فعالیت می کند.  بعد از جنگ جهانی دوم که کارخانه های اوپل ویران شده بود، موفق شد دوباره تولیدات خود را از سر بگیرد و پلکان ترقی را پشت سرهم طی کند طوری که در سال ۱۹۷۲ بزرگترین تولید کننده خودرو در آلمان شد.  اما بحران مالی جهانی در سال ۲۰۰۹ به سراغ جنرال موتورزهم آمد و این کنسرن را در معرض ورشکستگی قرار داد.  جنرال موتورز تلاش کرد اوپل را در آن زمان بفروشد اما دوباره تصمیم گرفت این شرکت را نوسازی کند.  خطر بی کاری ۱۸ هزار آلمانی  اکنون دوباره با طرح احتمال فروش اوپل به فرانسوی ها بزرگترین دغدغه وزیر اقتصاد آلمان، شوراهای کارکنان اوپل و اتحادیه صنایع فلزی آلمان اخراج کارمندان و همکاران این شرکت شده است.  بی کاری بویژه کارگران کارخانجات اوپل در آیزناخ و کایزرزلاوترین را بیشتر تهدید می کند. تعداد قابل توجهی از کارکنان آن در روسلزهایم نیز مشغول به کار هستند.  بی توجهی مدیران آمریکائی جنرال موتورز به خواست های کارکنان اوپل، پیش از این هم اعتراض های شدیدی را برانگیخته بود. این بار هم با فروش احتمالی اوپل به پژو انتظار می رود شورای کارکنان اوپل و اتحادیه صنایع فلزی اعضا و کارگران اوپل را روانه خیابان کنند.توافق وزیران نفت کشورهای عضو اوپک نتیجه داد. بهای نفت خام در ماه ژانویه از مرز ۵۲ دلار برای هر بشکه گذشت و به بالاترین حد خود در ۱۸ ماه گذشته رسید.روز ۳۰ نوامبر سال ۲۰۱۶ وزیران نفت کشورهای عضو اوپک برخلاف انتظار بر سر کاهش میزان تولید نفت خود به توافق دست یافتند. توافقی که می بایست مانع از سقوط بیشتر بهای نفت خام در بازارهای جهانی شود. کشورهای تولیدکننده ی نفت غیرعضو اوپک و به ویژه روسیه نیز با توافق اوپک همراه شدند و از مقادر عرضه نفت خود کاستند. حال این توافق نتیجه داده و منجر به افزایش بهای نفت خام در بازارهای جهانی شده است.  کاهش بیشتر تولید نفت  بهای نفت خام در آستانه برگزاری اجلاس الجزایر در ماه سپتامبر سال گذشته به کمتر از ۳۲ دلار برای هر بشکه رسیده بود. سقوط بهای نفت، کشورهای عضو اوپک را وادار به اتخاذ یک تصمیم واحد کرد. تصمیمی که تا آخرین لحظات در اثر مخالفت ها و اهداف سیاسی دو کشور عربستان سعودی و ایران شکننده به نظر می رسید. اما کشورهای عضو پذیرفتند میزان تولید نفت خود را تا پایان ژوئن ۲۰۱۷ به ۳۲ میلیون و پانصد هزار بشکه در روز محدود کنند. کشورهای غیرعضو نیز، از جمله روسیه، به مثابه یکی از بزرگترین تولیدکنندگان نفت خام در جهان، برای همراهی با اوپک ابراز آمادگی کردند.  بیشتر بخوانید: اوپک و بازارهای جهانی نفت در سال ۲۰۱۶  حال بر اساس گزارش های منتشرشده، تولید نفت خام بیش از آن حدی کاهش یافته که مورد توافق کشورهای عضو و غیرعضو اوپک بوده است. بر اساس آمار منتشرشده، در ماه ژانویه سال جاری۸۹۰ هزار بشکه کمتر از میزان تعیین شده نفت روانه بازارهای جهانی شده است.  بر اساس این گزارش ها، کشورهای عضو اوپک ۴۰۰ هزار بشکه بیش از مقدار تعیین شده در اجلاس وین از تولید نفت خود کاسته اند. به این ترتیب، میانگین تولید نفت کشورهای عضو اوپک در ماه ژانویه ۳۲ میلیون و یکصد هزار بشکه در روز اعلام شده است. روسیه نیز ۱۲۰ هزار بشکه از تولید نفت خام خود کم کرده است. تولید روزانه نفت خام روسیه در ماه ژانویه عملا به ۱۱ میلیون و ۲۰۰ هزار بشکه رسیده است.  افزایش بهای نفت خام  در اثر کاهش میزان تولید نفت خام، روزانه ۶۰۰ هزار بشکه نفت از انبارهای کشورهای صنعتی کاسته می شود. گرچه این کاهش با توجه به موجودی انبارهای نفتی کشورهای صنعتی رقم چشمگیری نیست، اما باعث افزایش بهای نفت خام شده است. بهای نفت خام در ماه ژانویه از مرز ۵۲ دلار برای هر بشکه عبور کرد.  بیشتر بخوانید: توافق اوپک باعث افزایش بهای نفت خام شد  روند صعودی بهای نفت خام کماکان ادامه دارد. بهای هر بشکه نفت برنت دریای شمال روز ۱۴ فوریه ۵۶ دلار و ۱۹ سنت گزارش شده است. گرچه بهای هر بشکه نفت برنت در قیاس با روز جمعه ده فوریه، دو دلار کاهش داشته است، اما کارشناسان بازارهای نفت و انرژی بر این باورند که سیر صعودی بهای نفت خام ادامه خواهد داشت.اعترافی تامل برانگیز. صنایع نفت و گاز کشور فرسوده‌اند و ایران در اثر سیاست‌های ناکارآمد، دور ماندن از فن‌آوری نوین و محدودیت‌های سرمایه‌گذاری خارجی، سالانه میلیاردها دلار از دست می‌دهد.خبرگزاری ایسنا با انتشار مقاله ای تحت عنوان بیش ا ز ۳۰۰ میلیارد دلار زیر زمین ایران دفن است به ناکارآمدی صنایع نفت و گاز ایران پرداخته است. در این مقاله به ظرفیت بازیافت نفت از حوزه های دشوار نفتی و همچنین میادین مشترک نفت و گاز اشاره شده است.  در این گزارش ضمن پرداختن به عدم بهره برداری صحیح از میادین نفتی کشور، مطرح شده است که هرچه امر بهره برداری از چنین میادینی به تاخیر بیافتد، برداشت نفت از آن ها دشوارتر می شود. نویسنده بهره برداری از چنین میادینی را چالشی برای صنایع نفت و گاز کشور ارزیابی می کند و می نویسد: «هرچه به قدمت میادین نفتی اضافه می شود برداشت نفت از این میادین را با چالش بیشتری مواجه می کند، چالشی که اگر برطرف نشود، میلیاردها دلار سرمایه در زیر زمین کشور یا با خاک یکسان شده یا نصیب کشورهای همسایه می شود.»  ازدیاد برداشت  برای استخراج نفت از حوزه ها و میادین دشوار از راهکارهایی که ازدیاد برداشت را ممکن می سازند، استفاده می شود. از این رو، دولت جمهوری اسلامی نیز در سال ۱۳۹۱ خواستار استفاده از این شیوه  ها شد. اما این برنامه تا امروز اجرا نشده و زیان ناشی از آن سال به سال افزایش یافته است.  بیشتر بخوانید: زنگنه: سال آینده درآمد نفتی ایران به ۵۰ میلیارد دلار می رسد  بر اساس ارزیابی های صورت گرفته حدود ۸۳۰ میلیارد بشکه نفت در ایران کشف شده است. حتی اگر جمهوری اسلامی بتواند یک درصد ضریب بازیافت نفت را افزایش دهد، قادر خواهد بود ۸ میلیارد و ۳۰۰ میلیون بشکه نفت بیشتر برداشت کند. این در حالیست که کشورهای همسایه ی ایران در اثر ازدیاد برداشت از ایران پیشی گرفته اند. اهمیت این موضوع در مورد میادین مشترک دوچندان می شود.  به عنوان نمونه عراق با استفاده از چنین شیوه هایی توانسته ظرفیت تولید نفت خود را افزایش دهد. پیش بینی می شود که توان تولید نفت خام عراق به زودی به ۶ میلیون بشکه در روز برسد. ظرفیت بهره برداری از برخی میادین نفتی کشور بسیار نازل است. به عنوان نمونه، ضریب برداشت از میدان نفتی آزادگان با ۳۴ میلیارد بشکه نفت کشف شده در آن، تنها ۷ درصد است. این به این معنی است که اگر جمهوری اسلامی نتواند میزان بهره برداری از این میدان نفتی بزرگ را افزایش دهد، ۹۳ درصد نفت موجود در این میدان از دست خواهد رفت یا استخراج آن چنان پرهزینه خواهد شد که بهره برداری از آن دیگر مقرون به صرفه نباشد.  ۳۵۰ میلیارد دلار زیان اقتصادی  بر اساس ارزیابی وزیر نفت ایران افزایش یک درصدی ضریب بازیافت نفت درآمدی معادل ۳۵۰ میلیارد دلار به همراه خواهد داشت. به عبارت دیگر، گذشت هر سال به معنای تلف شدن بخشی از این درآمد است. در میادین مشترک، همسایگان ایران با بالا بردن توان بازیافت نفت خود، عملا به هزینه ایران، نفت استخراج می کنند.  بیشتر بخوانید: امضای سند همکاری ایران و توتال برای فعالیت در آزادگان جنوبی  جمهوری اسلامی برای بالا بردن ظرفیت بازیافت نفت در برخی از میادین، از جمله در میدان آزادگان و یادآوران، به سرمایه گذاری خارجی و فن آوری نوین نیاز دارد. بر اساس ارزیابی ها، در صورتی که سرمایه و دانش مورد نیاز فراهم شود، ضریب بازیافت از این دو میدان از ۷ درصد در شرایط کنونی به ۲۰ درصد افزایش می یابد. افزایش ضریب بازیافت و ازدیاد برداشت بنا به اعتراف وزیر نفت جمهوری اسلامی تنها در سطح شعار باقی مانده و اجرایی نشده است.آلمان خیلی چیزها برای فروش دارد و ایران نیز خواستار خرید خیلی چیزهاست، از ماشین‌آلات و کمپرسور گرفته تا هواپیما. اما مشکلات بسیاری همچنان بر مناسبات تجاری ایران و آلمان سایه انداخته‌اند؛ و از همه مهم‌تر، سایه دولت ترامپ.هنوز مشکل پرداخت های مالی و نقل و انتقال ارز حل نشده است. با وجود این مانع، یک سال پس از رفع تحریم ها بازار تجارت بین ایران و آلمان رونق گرفته است. تقاضا برای کالاها و ماشین آلات ساخت آلمان رو به افزایش نهاده و در اثر افزایش بهای نفت خام در بازارهای جهانی، توان خرید  ایران نیز بیشتر شده است.  بیم ها و امید ها  اقتصاد آلمان خود را برای عادی سازی مناسبات اقتصادی و تجاری با ایران آماده ساخته است. گروه های زیادی به نمایندگی از شرکت ها و موسسات دولتی و خصوصی ایران ظرف ماه های گذشته به اروپا و از آن جمله به آلمان سفر کرده  و پیرامون خرید ماشین آلات، کمپرسورها و هواپیما با شرکت های آلمانی مذاکره کرده اند.  بیشتر بخوانید: توسعه انرژی های تجدید پذیر در ایران؛ قوانین مدرن، موانع مهم  امید به بهبود مناسبات اقتصادی و بازرگانی با ایران تنها به حوزه اقتصاد آلمان محدود نمی شود. بسیاری از مسئولان سیاسی کشور آلمان نیز امید دارند که گسترش مناسبات اقتصادی و تجاری ایران با کشورهای اروپایی، در رویکردهای سیاسی حکومت ایران تاثیری مثبت به جای گذارد. حال اما تغییر و تحولات سیاسی در آمریکا، موجب نگرانی بسیاری در دو کشور شده است.  رویکرد انتقادی و منفی دولت ترامپ نسبت به توافق هسته ای کشورهای ۵ به اضافه یک با ایران از یکسو و آزمایش موشکی ایران از سوی دیگر به جنگ لفظی بین دو کشور دامن زده است. جنگی که موجب نگرانی شرکت های آلمانی شده است. فولکر تریر، رئیس حوزه مناسبات خارجی اتاق صنایع و تجارت آلمان، بر این باور است که این نگرانی منجر به آن خواهد شد که بسیاری از شرکت های آلمانی از سرمایه گذاری در ایران اجتناب ورزند.  افزایش تجارت با ایران  آلمان سال گذشته صادرات خود را به ۱۲۰۰ میلیارد یورو رساند. حال آنکه تنها دو هزارم از این رقم روانه بازارهای ایران شده است. اما باید یادآور شد که صادرات آلمان به ایران در سال ۲۰۱۶ به میزان ۶۰۰ میلیون یورو افزایش داشته و به ۲ میلیارد و ۶۰۰ میلیون یورو رسیده است.  این در حالی است که میزان تقاضا برای واردات کالاهای آلمانی در ایران از تابستان سال گذشته به این سو به شدت افزایش یافته است. یکی از کارشناسان تجارت خارجی آلمان گفته است که اگر همین روند ادامه یابد، ممکن است میزان صادرات آلمان به ایران در سال جاری بالغ بر ۳ میلیارد یورو گردد.  خرید هواپیما از دو شرکت ایرباس و بوئینگ  شرکت ایرباس نخستین هواپیما از مجموعه یک صد هواپیمای خریداری شده توسط شرکت ملی هواپیمایی ایران را تحویل داده است. قرار است که ایران ایر بابت خرید این هواپیماها ۱۸ میلیارد یورو بپردازد. خبرگزاری ها در ماه دسامبر سال گذشته، از سفارش ۸۰ هواپیمای بوئینگ توسط جمهوری اسلامی ایران خبر داده بودند و همین امر، باعث افزایش امید مسئولان شرکت ایرباس به انجام معامله با ایران شده است.  سفارش ۸۰ بوئینگ به معنای ایجاد امکان اشتغال برای یکصد هزار نفر در شهر سیاتل و همچنین در شرکت های تولیدکننده ی قطعات بوئینگ است. از این رو، دولت ترامپ نمی تواند به سادگی از این امکان چشم پوشی کند. اما اگر قرار فروش هواپیماهای بوئینگ اجرایی شود، آنگاه کسی نمی تواند مانع از فروش هواپیماهای ایرباس به ایران شود.  صنایع نفت و گاز  تقاضا برای خرید و واردات ماشین آلات و تجهیزات ساخت آلمان افزایش قابل ملاحظه ای یافته است. ایران برای بهینه سازی خطوط تولیدی خود و مدرن سازی بسیاری از واحدهای تولیدی نیاز به قطعات یدکی و همچنین تجهیزات جدید دارد. به عنوان مثال شرکت زیمنس تصمیم دارد در پروژه مدرن سازی خطوط راه آهن ایران مشارکت کند و به تولید توربین های گازی و همچنین ساخت لوکوموتیو در ایران اقدام نماید. تنها حجم مالی پروژه مدرن سازی خطوط راه آهن ایران حدود ۱ میلیارد و ۴۰۰ میلیون یورو برآورد شده است.  بیشتر بخوانید: ظرفیت ها و محدودیت های اقتصاد ایران برای شرکت های آلمانی  بنا به اظهارات اردال یالچین، یکی از کارشناسان موسسه پژوهش های اقتصادی آلمان، پالایشگاه های ایران فرسوده هستند و کار به جایی رسیده که ایران ناچار به واردات بنزین از امارات متحده عربی شده است. همین موضوع نیاز ایران به واردات تجهیزات و قطعات لازم را دوچندان می کند.  صادرات تجهیزات و ماشین آلات ساخت آلمان به ایران ۳۰ درصد افزایش یافته و به ۷۰۰ میلیون یورو رسیده است. اما جمهوری اسلامی امکان پرداخت محدودی دارد. برای موسسات خصوصی فعال در ایران نیز دشوار است برای واردات کالاهای موردنظر خود تقاضای اعتبار کنند.  مشکلات نقل و انتقال ارز  بسیاری از بانک ها از پرداخت وام برای معامله با ایران اجتناب می ورزند و نقل و انتقال ارز برای خرید کالا و ماشین آلات ساخت آلمان همچنان با محدودیت های جدی روبه رو است. بانک های آلمان از آن واهمه دارند که معامله با ایران منجر به آن شود که این بانک ها مشمول تحریم ها و مجازات های آمریکا گردند. علت این نگرانی نیز در آن دسته از تحریم هایی است که هنوز رفع نشده اند.  صنایع شیمی و داروسازی نیز پس از صنایع ماشین سازی بیشترین میزان صادرات را به ایران دارند. شرکت های داروسازی نیز از سرمایه گذاری در ایران اجتناب می ورزند.  جایگاه آلمان در بازرگانی خارجی ایران  زمانی آلمان یکی از شرکای اصلی اقتصاد ایران به شمار می رفت. اما، حال در سایه تحریم ها، از نقش آلمان در تامین نیازهای صنعتی ایران به شدت کاسته شده است. در این بین کشورهای چین، هند، ترکیه و امارات متحده عربی در دوران تحریم ها، بر میزان تجارت خود با ایران افزوده اند. از این رو، این ارزیابی که آلمان میزان صادرات خود را به ایران ظرف سال های آینده به ۱۰ میلیارد یورو افزایش دهد، چندان واقع بینانه به نظر نمی رسد.  به باور یالچین، کارشناس موسسه پژوهش های اقتصادی آلمان، افزایش صادرات این کشور به ایران به میزان ۱۰ میلیارد یورو در سال تنها زمانی ممکن است که همه تحریم ها رفع شده باشند و بهای نفت خام از سطح کنونی، یعنی ۵۰ دلار به ۹۰ دلار برای هر بشکه افزایش یابد. علت را باید در وابستگی اقتصاد کشور به درآمدهای ارزی حاصل از صادرات نفت و گاز جست. بر اساس ارزیابی یالچین، ۶۰ درصد درآمدهای ارزی دولت ایران از این طریق تامین می شود.وزیر خارجه ایران ظرف در طول کنفرانس امنیتی مونیخ با سیاستمدارانی از کشورهای مختلف دیدار خواهد کرد اما سخنگوی وزارت خارجه گفته است که میان او و وزیر خارجه آمریکا دیداری رخ نخواهد داد.بهرام قاسمی، سخنگوی وزارت خارجه ایران روز شنبه (۱۸ فوریه۳۰ بهمن) به خبرگزاری ایسنا گفت که محمدجواد ظریف، وزیر خارجه ایران با شماری از مقام  های اروپایی و منطقه در کنفرانس امنیتی مونیخ  در مورد روابط ایران با این کشورها، آخرین تحولات منطقه  ای و بین المللی رایزنی خواهد کرد.  او تاکید کرد که محمدجواد ظریف با وزیر خارجه آمریکا دیداری نخواهد داشت و گمانه زنی ها در این زمینه را تکذیب کرد. سخنگوی وزارت خارجه ایران گفت: «ما هیچ نوع ارتباطی با آمریکا نداریم، بنابراین هیچ مذاکره ای نیز انجام نخواهد شد.»  این که دیداری میان وزرای خارجه ایران و آمریکا صورت نگیرد، چندان جای تعجب نیست. امروز مایک پنس، معاون اول رئیس جمهور آمریکا در کنفرانس امنیتی مونیخ ایران را اصلی ترین کشور حامی تروریسم در جهان و منطقه خاورمیانه معرفی کرد. علاوه براین، موضع  دولت جدید آمریکا در رابطه با توافق هسته ای ایران با کشورهای ۵+۱ نیز از جمله مسائل تنش زایی است که موجب نگرانی هم برای ایران و هم برای پنج کشور دیگر این توافق شده است.  ایران مکرر اعلام کرده است که در ارتباط با موضوع هسته ای و برجام دیگر گفت وگویی نخواهد کرد. این را بهرام قاسمی نیز در گفت وگو با ایسنا مورد تاکید قرار داد و گفت «آقای ظریف در دیدارهایی که با مقامات شرکت کننده در این اجلاس خواهد داشت در طبیعی است در مذاکرات با برخی از مقامات شرکت کننده در این اجلاس ، در ارتباط با مسائل کلی برجام گفت وگو یا مذاکراتی انجام بگیرد ولی قرار نیست جلسه ویژه ای در این ارتباط برگزار شود.»  ظریف در مونیخ با فضایی متفاوت از سال گذشته  محمدجواد ظریف در حالی در این کنفرانس شرکت می کند که گروهی از مهم ترین شرکت کنندگان در آن، یعنی ترکیب نمایندگان آمریکا به کلی با سال گذشته متفاوت است. اغلب تصاویری که از دیدارها و گفت وگوهای وزرای خارجه ایران و آمریکا در سال گذشته میلادی در رسانه ها منتشر می شد، چهره هایی خندان را به نمایش می گذاشت که برای برخی این امید را دامن زده بود که دو کشور علیرغم دشمنی گروه های تندرو در هردو کشور، اما این امکان وجود دارد که این دو گام به گام در مسیر عادی سازی روابط بی افتند.  اکنون ایران نه تنها با آمریکا، که با عمده کشورهای منطقه روابطی سرد یا پر تنش دارد. با این حال وزیر خارجه ایران روز جمعه (۱۷ فوریه۲۹ بهمن) با تعدادی از مقام های کشورهای منطقه، از جمله با یوسف بن علوی  وزیر امور خارجه عمان، مولود چاووش اوغلو وزیر امور خارجه ترکیه، مسعود بارزانی رییس اقلیم کردستان عراق و هیئت ریش سفیدان در حاشیه این اجلاس دیدار کرد.  او هم چنین گفت وگوهایی با بوریس جانسون  وزیر امور خارجه بریتانیا، ژان مارک آیرو وزیر امور خارجه فرانسه، سرگئی لاوروف وزیر خارجه روسیه، فدریکا موگرینی مسئول سیاست خارجی اتحادیه اروپا و استفان دی میستورا نماینده ویژه دبیر کل سازمان ملل متحد در امور سوریه داشت.   مصاحبه با سی ان ان و فعل و انفعالات احتمالی آمریکا در منطقه  وزیر خارجه ایران هم چنین با کریستین امانپور از شبکه  سی ان ان مصاحبه کرد و به سوالات او درباره موضع ترامپ پیرامون برجام پاسخ داد. او در این مصاحبه هم چنین به حضور داعش در سوریه و عراق اشاره کرد و حضور نیروهای خارجی در این کشورها را دستاویزی برای این گروه های تندرو و عوام فریب دانست که بتوانند جنگجویان جدیدی از میان جوانانی جذب کنند که به واسطه برخی سیاست ها امروزه از حقوق خود محروم هستند. او گفت که علت به وجود آمدن داعش «اشغالگری نظامی بود».  افتتاح کنفرانس امنیتی مونیخ هم زمان بود با انتشار خبری مبنی بر تحرکات جدید آمریکا در منطقه. خبرگزاری ایرنا به نقل از نشریه الرای چاپ کویت نوشته است که  «دونالد ترامپ رییس جمهوری آمریکا در حالی بررسی این استراتژی نظامی است که با انتقال نیروهای نظامی از راه خاک کویت به شمال سوریه به مبارزه با داعش بپردازد.»  در این خبر به نقل از یک مقام مسئول در وزارت دفاع آمریکا که نخواسته نامش فاش شود، گفته شده است که نیروهای آمریکایی برای مدت محدودی در شمال سوریه مستقر خواهند شد.  ایرنا اضافه کرده است که همکاری های نظامی میان کویت و آمریکا «در شرایطی رقم خورده است که کویت به عنوان مرکز منطقه ای سازمان ناتو انتخاب شده و موقعیت جغرافیایی کویت با توجه به رفت و آمد گسترده نظامیان آمریکایی در محدوده جنوبی خلیج فارس از اهمیت شایانی برای واشنگتن برخوردار است.»  این کشور همکاری هایی در زمینه تبادل اطلاعات امنیتی و و ارائه خدمات لجستیکی به نیروهای زمینی و دریایی ناتو نیز خواهد کرد.  بیشتر بخوانید:گفت وگوی ترامپ با رهبران عراق و کویت درباره ایرانحمیدرضا بقایی، معاون اجرایی محمود احمدی‌نژاد و رئیس پیشین سازمان میراث فرهنگی و گردشگری، کاندیدای شرکت در انتخابات دور دوازدهم ریاست جمهوری شد. او تصمیم خود را مستقل از جناح‌ها و گرو‌ه‌ها دانسته است.روز شنبه ۳۰ بهمن، حمید بقایی با انتشار یادداشتی در کانال  شخصی، از تصمیم به کاندیداتوری برای انتخابات ریاست جمهوری خبر داد.  بقایی تاکید کرده که این نامزدی صرفا اعلام سربازی برای کشور عزیز و خدمت گذاری به ملت شریف و کاملا مستقل از اشخاص، گروه ها، احزاب و جناح های سیاسی است.  او افزوده که برنامه ها و دیدگاه هایش را در فرصت های آتی و قانونی به اطلاع مردم می رساند.  ادبیات یادداشتی که بقایی برای اعلام نامزدی خود منتشر کرده، به خلاف اطلاعیه های مرسوم، ادبیاتی بیشتر ایرانیملی است تا اسلامی.  بقایی، معاون اجرایی احمدی نژاد، سرپرست نهاد ریاست جمهوری و رئیس سازمان میراث فرهنگی و گردشگری و دبیر شورایعالی مناطق آزاد اقتصادی (از ۱۳۸۸ تا ۱۳۹۰) بود.  او در ۱۸ خرداد ۱۳۹۴ به اتهام فساد مالی و اخلاقی بازداشت شد اما دفتر احمدی نژاد بلافاصله در واکنش به این دستگیری اطلاعیه ای منتشر کرد و او را پاکدست خواند.  بیشتر بخوانید: احمدی نژاد بقایی را کاملا پاکدست می داند  بقایی پس از ۲۲۴ روز، بدون اعلام رسمی اتهام از زندان آزاد شد. غلامحسین محسنی اژه ای، سخنگوی قوه قضاییه در این مدت، از پاسخگویی به جزییات پرونده بقایی طفره رفت.  رئیس جمهور سابق ایران پس از آن که خامنه ای او را از کاندیداتوری در انتخابات ۹۶ نهی کرد، پیوسته گفته که از کسی در انتخابات حمایت نخواهد کرد.  به نظر می رسد کاندیداتوری بقایی ناشی از سرگردانی و تشتت در جناح اصولگرایان سنتی و هم چنین درگذشت هاشمی رفسنجانی باشد. چنانچه بقایی تایید صلاحیت شود و احمدی نژاد از او حمایت کند، آرای پایگاه اجتماعی رئیس جمهوری سابق به سبد او ریخته خواهد شد.    رسانه های داخلی قبلا نوشته بودند که حامیان احمدی نژاد می خواهند با جبهه یاران کارآمدی و تحول ایران اسلامی (یکتا) وارد کارزار انتخابات ریاست جمهوری شوند.  این جریان اصولگرا در ۲۵ خرداد ۱۳۹۴ تشکیل شده و برخی از اعضای دولت های نهم و دهم و نمایندگان مجلس نهم در آن عضو هستند.پس از لغو پروازهای فرودگاه آبادان به دلیل کاهش دید افقی، مدارس و ادارات شهر نیز تعطیل شدند. میزان ذرات معلق در شهر ۱۲ برابر سطح مجاز اعلام شده و شعاع دید به ۸۰۰ متر رسیده است.عامر کعبی، نماینده آبادان در مجلس می گوید مردم این شهر به خاطر مشکلات ناشی از گرد و غبار، امکان خروج از خانه های خود را ندارند.  روز شنبه ۳۰ بهمن (۱۸ فوریه)، مدارس و مراکز آموزشی ۱۲ شهرستان در خوزستان، به دلیل وقوع گرد و غبار تعطیل شدند. ادارات آبادان در این روز تنها تا  ساعت ۱۲ ظهر باز بودند.  در این روز، میزان ذرات معلق در هوا در آبادان، هزار و ۷۹۰ میکروگرم بر متر مکعب اعلام شد. مدیرکل هواشناسی خوزستان، کورش بهادری اعلام کرد که صبح شنبه شعاع دید در اهواز ۷۰۰، خرمشهر ۵۰۰ و آبادان و شوش ۸۰۰ متر است اما ممکن است در اهواز این شعاع به ۲۰۰ متر کاهش یابد.  بهادری عنوان کرده که گرد و غبار با منشا کشور عراق، تا ساعات دیگر بقیه نقاط خوزستان را در بر می گیرد و تا بعدازظهر شنبه ادامه خواهد داشت.  روابط عمومی اداره کل حفاظت محیط زیست خوزستان می گوید میزان ذرات معلق در اهواز هزار و ۹، در شادگان هزار و ۱۲۱ و در خرمشهر هزار و ۶۷۰  میکروگرم بر مترمعکب است.  بیشتر بخوانید: هشدار درباره تبدیل بحران خوزستان به یک تهدید ملی  یک هفته پیش، برق رسانی به ۱۱ شهر خوزستان بر اثر گرد و غبار شدید و رطوبت بسیار بالا متوقف شد. پس از آن پمپ های آب تصفیه خانه ها و چاه های تامین آب شرب نیز از کار افتادند و استان در خاموشی و بی آبی فرو رفت.  خبرگزاری ایسنا به نقل از عامر کعبی، نماینده آبادان می نویسد با وجود برگزاری جلساتی از سوی مجمع نمایندگان استان خوزستان با وزیران جهاد سازندگی و نیرو، هنوز اقدامی برای حل مشکلات مردم منطقه صورت نگرفته است.  این در حالی است که از سفر حمید چیت چیان، وزیر نیرو همراه با شماری از مدیران ارشد این وزارتخانه به خوزستان یک هفته می گذرد. نمایندگان پیشین خوزستان در مجلس خواهان استعفای وزیر نیرو شده اند.  عباس پاپی زاده، نماینده دزفول در مجلس پیش تر گفته که وضعیت آلودگی آب و هوا در استان خوزستان منجر به افزایش بیماری های پوستی و تنفسی شده به طوری که گاهی روزانه ۲۰ هزار نفر راهی بیمارستان هایی می شوند که توان و ظرفیت پذیرش آنها را ندارند.  کولاک و سیلاب در شرق ایران  تعطیلی آبادان و بحران ریزگردها در خوزستان در حالی است که مناطق شرقی ایران درگیر کولاک برف و سیلاب هستند و زندگی در بسیاری از روستاهای فارس، بوشهر، کردستان، کرمان، آذربایجان شرقی و غربی، مختل شده است. خطر شکسته شدن سد بزرگ سلمان فارسی در جهرم بالاست اما روز جمعه اخبار مربوط به در هم ریختن این سد چند مرتبه تکذیب شد.  روزنامه شرق در گزارشی می پرسد، اگر چنین فاجعه ای برای سد جهرم روی دهد، آیا آمادگی برای مدیریت بحران به اندازه کافی هست یا مصیبتی مشابه ساختمان پلاسکوی تهران در انتظار منطقه خواهد بود؟  علیرضا صحراییان، فرماندار جهرم گفته است: «این سد با یک میلیارد متر مکعب ذخیره، از نظر استحکام از مستحکم ترین سدهای کشور است.»دادگاهی در کانادا ایران را به پرداخت غرامتی ۳۰۰ هزار دلاری به تعدادی از قربانیان تروریسم محکوم کرد. کانادا پیش از این نیز در دو مورد دارایی‌های ایران را به اتهام حمایت از تروریسم توقیف کرده است.دادگاه عالی ایالت اونتاریوی کانادا ایران را به پرداخت ۳۰۰ هزار دلار به شاکیانی محکوم کرد که این کشور را به حمایت از حملات تروریستی متهم کرده اند. این مبلغ شامل هزینه هایی می شود که این شاکیان در پیگیری این پرونده متحمل شده اند. حکم دادگاه اونتاریو با رد مصونیت حاکمیتی جمهوری اسلامی و استناد به قانونی به نام عدالت برای قربانیان تروریسم صادر شده است.  قانون عدالت برای قربانیان تروریسم در سال ۲۰۱۲ در کانادا تصویب شد.  گلن هینی، قاضی پرونده که سال گذشته نیز علیه ایران حکم صادر کرد، در حکم تازه اش نوشت: «هیچ دلیلی برای محروم کردن شاکیان از دریافت هزینه هایی نمی بینم که برای پرونده ای پرداخته کرده اند که با موفقیت به نفع آن ها پایان یافته است.»  بیشتر بخوانید:حکم دادگاه کانادا برای پرداخت غرامت از محل دارایی های ایران  به گزارش ایسنا این حکم روز ۸ فوریه (۲۰ بهمن ماه) صادر شد و به ایران برای پرداخت هزینه تعیین  شده، ۳۰ روز از زمان صدور حکم فرصت داده شده است.  پیش از این در خردادماه امسال نیز همین دادگاه حکم توقیف ۱۳ میلیون دلار از دارایی های ایران را داده بود.  در آن مورد نیز دادگاه رای داده بود که دارایی های توقیف شده ایران صرف پرداخت خسارت به بازماندگان قربانیان آمریکایی حمله های تروریستی گروه های حزب الله و حماس شود. خسارت به بازماندگان عملیات تروریستی گروه های مورد حمایت جمهوری اسلامی از حساب های بانکی و اموال غیرمنقول ایران در کانادا پرداخت می شود.  قبل از آن نیز در سال ۲۰۱۴ میلادی همین دادگاه ایران را به پرداخت هفت میلیون دلار محکوم کرده بود. آن زمان تلویزیون دولتی کانادا اعلام کرد که چند شهروند آمریکایی که در دهه هشتاد میلادی در بیروت به گروگان  گرفته شده بودند و اعضای خانواده قربانیان حملات تروریستی، غرامت های مالی بالایی دریافت خواهند کرد که با توقیف ۷ میلیون دلار از دارایی های ایران در کانادا تامین خواهد شد.مایک پنس، معاون اول رئیس جمهور آمریکا در کنفرانس امنیتی مونیخ ایران را اصلی‌ترین کشور حامی تروریسم در جهان و منطقه خاورمیانه معرفی کرد.مایک پنس، معاون اول رئیس جمهور آمریکا روز شنبه (۱۸ فوریه ۳۰ بهمن) بخشی از سخنرانی خود در کنفرانس امنیتی مونیخ را به ایران اختصاص داد و حکومت جمهوری اسلامی ایران را اصلی ترین حامی تروریسم نامید.  پنس گفت: «امروز اصلی ترین کشور حامی تروریسم به رفتارهای خود برای برهم زدن ثبات خاورمیانه ادامه می دهد.»  معاون دونالد ترامپ افزود: «به لطف برداشته شدن تحریم های اقتصادی در قالب برجام و توافق هسته ای، اکنون ایران منابع اضافی و بیشتری برای تقویت این رفتارهای خود دارد.»  مایک پنس تاکید کرد، دولت ترامپ همه تعهدات خود برای جلوگیری از دستیابی ایران به سلاح هسته ای را با قدرت به اجرا خواهد گذاشت.  معاون رئیس جمهور آمریکا در ادامه سخنانش در مونیخ گفت، ایالات متحده آمریکا تحت حاکمیت دولت ترامپ کاملا متعهد است اطمینان حاصل کند که ایران هیچگاه نخواهد توانست به سلاح هسته ای دست یابد و قادر شود آمریکا و متحدانش در منطقه به ویژه اسرائیل را تهدید کند.  پنس سپس به اوضاع ناامن خاورمیانه پرداخت و گفت: «در حال حاضر خاورمیانه به بهشت امن تروریسم ناشی از اسلام افراطی تبدیل شده و منابع فراوانی در اختیار دارد که به آنها اجازه می دهد حملات خود را به اروپا و حتی آمریکا گسترش دهند.»  معاون دونالد ترامپ گفت، اسلام افراطی در شکل گروه های مختلفی مانند داعش، القاعده یا بوکوحرام و الشباب از یمن گرفته تا سودان و سوریه حضور دارد و زندگی میلیون ها نفر را تهدید می کند.  به گفته او، احتمالا گروه دولت اسلامی (داعش) بزرگ ترین گروه در میان این تشکل های افراطی است که خشونت و وحشی گری بی سابقه ای را به راه انداخته است. مایک پنس تاکید کرد که ایالات متحده آمریکا با تمام قوا با این گروه ها به ویژه داعش مبارزه خواهد کرد تا آن ها را به زباله دان تاریخ بفرستد.علی مطهری، نماینده تهران در نامه‌ای خطاب به جعفری دولت آبادی، دادستان تهران، اظهارات او درباره حصر را خلاف اصل آزادی خواند. دادستان تهران حصر را یک تصمیم ملی نامیده بود.بحث و مشاجره بر سر حصر رهبران جنبش سبز کماکان ادامه دارد. در سال های اخیر یکی از کسانی که خواستار پایان دادن به حصر میرحسین موسوی، مهدی کروبی و زهرا رهنورد بوده، علی مطهری، نایب رئیس مجلس شورای اسلامی و نماینده تهران است.  او در تازه ترین اقدام خود در این باره  نامه ای خطاب به جعفری دولت آبادی، دادستان تهران نوشته و در آن اظهارات و ادعاهای اخیر او را خلاف اصل آزادی و مغایر با قوانین جمهوری اسلامی دانسته است.  بیشتر بخوانید: «حصر به مصالح ملی و کلان کشور مربوط است»  دادستان تهران روز سه شنبه ۲۶ بهمن (۱۴ فوریه ۲۰۱۷) در واکنش به اظهارات برخی از چهره های جمهوری اسلامی و از آن جمله در پاسخ به سخنان محمد خاتمی مدعی شده بود که «حصر یک تصمیم ملی است و بسیاری از دستگاه های ذیصلاح در این تصمیم دخالت داشته اند. لذا برخی افراد نمی توانند بگویند که حصر را قبول ندارند.»  جعفری دولت آبادی حتی مدعی شده بود که حصر موضوعی برخاسته از مصالح ملی و کلان کشور است و نمی توان نسبت به آن ابراز مخالفت کرد.  تصمیم ملی بدون رای مردم  نماینده تهران در مجلس شورای اسلامی در نامه خود خطاب به دادستانی تهران نوشته است که نمی توان حصر را یک تصمیم ملی دانست، چرا که این تصمیم با رای مستقیم مردم یا حتی رای نمایندگان آن ها در مجلس اتخاذ نشده است. از آن گذشته، حصر خانگی حتی بدون حکم قضایی صورت گرفته و از این رو خلاف قانون اساسی است و موضوعی که خلاف قانون اساسی باشد نمی تواند یک تصمیم ملی تلقی شود.  بیشتر بخوانید: خامنه ای طرح آشتی ملی را بی معنا خواند  علی مطهری در این نامه از جمله چنین نوشته است: «اگر بناست به نام مصالح ملی و کلان کشور افراد را بدون محاکمه و شنیدن دفاعیات آنها مجازات کنیم پس تکلیف عدالت که از آرمانهای اصلی انقلاب اسلامی است چه می شود؟ به جای این توجیهات، عدالت را اجرا کنید و انصاف بورزید.»  نماینده تهران در ادامه نامه متذکر شده که اگر قرار بر توبه و عذرخواهی و یا حتی محاکمه باشد، این باید شامل حال همه کسانی شود که در ماجراهای فتنه ۸۸ نقش داشتند.دو خطیب نماز جمعه تهران و مشهد، به محمد خاتمی تاختند و طرح آشتی ملی او را زبان‌درازی و اظهار وجود کسانی دانستند که عمله فتنه بودند. خامنه‌ای پیش‌تر این مبحث را بی‌معنا خوانده و مردود دانسته بود.دو روز پس از آن که رهبر ایران بحث آشتی ملی را بی معنا خواند، امامان جمعه مشهد و تهران به فتنه گران حمله کردند. امام جمعه قم نیز در تمجید راه پیمایی های ۲۲ بهمن عنوان کرد: «آیا آشتی ملی بالاتر از این حضور مردم در صحنه است؟»  احمد علم  الهدی، ۲۹ بهمن در خطبه های نماز جمعه مشهد، از جمله گفت: «یک آقایی که عمله فتنه ۸۸ بوده، می آید می گوید آشتی ملی، یعنی چه آشتی ملی؟ مگر ملت با هم قهرند؟ این راهپیمایی عظیم ۲۲ بهمن را دیدید و می گویید آشتی ملی؟ مردم با کی قهرند؟ یک جریان سیاسی در سال ۸۸ رأی مردم را قبول نکرد، برنده انتخابات را از صندوق های مالامال از رأی مردم نپذیرفت، گفت ما با صندوق ها و رأی مردم برنده نداریم، برنده ما با اردوکشی های خیابانی و آن هم با ساپورت ارتش رسانه غرب، خبرپراکنی جنگی بی بی سی، با سفارش اوباما و انگلیس، با این سفارش، با این خبررسانی ها و فعالیت های رسانه ای غرب، مردم را بیاوریم به خیابان، اردوکشی خیابانی که پشتش اوباما، انگلیس و غرب و اسرائیل اند، آنان بیایند تعیین برنده کنند، مردم با این ها قهر کردند.»  کاظم صدیقی، امام جمعه موقت تهران، نیز این بحث را زبان درازی کسانی خواند که در فتنه حضور داشتند و هنوز هم می خواهند اعلام موجودیت کنند.  هاشم حسینی بوشهری، امام جمعه موقت قم گفت: «مردم ما با کسانی قهرند که در سال ۸۸ روبروی انقلاب ایستادند.»  تهدیدهای خارجی و بحث آشتی ملی  بحث آشتی ملی پس از روی کار آمدن دونالد ترامپ و تهدیدهایش، در محافل سیاسی ایران به ویژه نزد اصلاح طلب ها جریان یافته است. محمد خاتمی، رئیس جمهوری پیشین ایران به تازگی خواهان رفع کدورت ها شد و با اشاره به تداوم حصر خانگی موسوی، رهنورد و کروبی گفت: «آنها هم دلشان برای انقلاب و کشور می سوزد و نسبت به تهدیدهای خارجی موضع دارند و بی شک بیشتر از خیلی از کسانی که در جامعه مدعی انقلابی گری هستند دلشان به درد آمده است.»  بیشتر بخوانید: آیا اصلاح طلبان با رفع حصر به آشتی ملی می رسند؟  طرح آشتی  ملی بازتاب وسیعی در محافل رسانه ای و سیاسی داشت اما علی خامنه ای روز چهارشنبه ۲۷ بهمن از پروبال دادن به این بحث در روزنامه ها انتقاد کرد و گفت: «مگر مردم با هم قهر هستند که بخواهند آشتی کنند؟»  خامنه ای هم زمان عنوان کرد که مردم با کسانی که در عاشورای ۸۸ با قساوت و لودگی و بی حیایی جوان بسیجی را در خیابان لخت کردند و کتک زدند آشتی نمی کنند.  امام جمعه مشهد در هم صدایی با موضع رهبر ایران گفته است: «مردم با این ها قهر کردند، مردم از این ها متنفر شدند... این ها عددی نیستند که مردم با این ها آشتی کنند، به گفته مقام معظم رهبری، این ها یک قطره در اقیانوس مردم هم نیستند، با چه کسی مردم بیایند آشتی کنند؟ آشتی ملی کجا؟»  این روحانی تندرو، در بخش  دیگری از سخنان خود اعلام زاویه با نظر و رای رهبر را ژست مصنوعی مقوایی آکادمیک خواند و گفت: «هرکس با این ژست آمده، جز ذلت، جز فلاکت، جز بدبختی و جز طرد و نفرت از این مردم چیزی ندیده، بنی صدر ملعون الان کجاست؟ همه جا عربده می کشید ۱۱ میلیون نفر به من رأی دادند، ممکن است مردم برای حفظ مصالح نظام برحسب برداشتی که از یک نفر دارند به او رأی دهند اما در اولین مرحله ای که حس کنند او با رهبری زاویه دارد، همانانی که به او رأی داده اند می شوند دشمن شماره یک او.»  منتقدان و حامیان طرح آشتی ملی  کسانی چون صادق آملی لاریجانی، رئیس قوه قضائیه و محمدنبی حبیبی، دبیرکل حزب مؤتلفه از اردوگاه اصولگرایان به طرح آشتی ملی به سختی تاخته اند اما محمدرضا عارف، رئیس فراکسیون امید مجلس و مصطفی تاج زاده، معاون سیاسی وزیر کشور دولت اصلاحات، هر یک از منظری متفاوت از آن حمایت کرده اند.  بیشتر بخوانید: واکنش های جدی و طنز به نظر خامنه ای درباره آشتی ملی  علی مطهری نیز از جمله کسانی است که برای آزادی محصوران تلاش کرده و حامی طرح آشتی ملی است. بحث آشتی ملی در میان نمایندگان عضو فراکسیون امید مجلس نیز هوادارانی دارد.  در این میان، صادق زیباکلام، تحلیلگر و فعال سیاسی که از حامیان جریان اعتدالی و طرح آشتی ملی است، واکنش خامنه ای را به معنای بستن باب دیالوگ ملی ندانسته و به سایت فرارو گفته است: «گفت و گوی ملی یک ضرورت تاریخی و ضرورت منافع ملی است. هر گونه وحدتی نیازمند گفت وگو است. اما پیش از تمام اینها باید حوادث ۸۸ کالبد شکافی شود.»  این فعال سیاسی معتقد است که عدم استفاده رهبر ایران از اصطلاح فتنه در سخنان اخیر تصادفی نیست: «الان شرایط مناسب ایجاد کارزار گفت وگوهای ملی فراهم است. این گفت وگوها باید با محوریت حوادث ۸۸ آغاز شود.»  زیباکلام پیشنهاد کرده که ناطق نوری و روحانی پیشقدم شوند و در غیاب هاشمی رفسنجانی، نقش رابط برای ایجاد فضای گفت وگو بین منتقدان و حاکمیت را بر عهده گیرند.»سخنان خامنه‌ای در مخالفت با طرح آشتی ملی خاتمی به گونه‌های مختلفی تفسیر شده است. عباس عبدی می‌گوید این سخنان در مخالفت با طرح خاتمی نبوده. مرتضی کاظمیان نیز معتقد است خامنه‌ای اصولا دلیلی برای تفاهم و آشتی نمی‌بیند.محمد خاتمی با آنکه سالهاست هیچ مقام رسمی سیاسی ندارد و حتی مرکز گفت وگوی تمدن ها را هم از او گرفته اند اما همچنان یک وزنه سیاسی است. این وزنه سیاسی بودن شاید بیشتر بار سمبلیک داشته باشد به این مفهوم که هر حرکت این شخص و هر گفتار او به رفتار و کنش سیاسی یک گروه منتسب می شود؛ چه زمانی که سعی می کند دور از چشم افکار عمومی رأی به صندوق انتخابات بیندازد، چه وقتی دعوت به آشتی ملی می کند.  این دعوت به آشتی ملی اما ظاهرا برعکس سایر اقدامات خاتمی تنها برای جناح سیاسی همسو با خودش معنا و مفهوم نداشته بلکه جناح مقابل را هم به واکنش وا داشته است.   آیت الله خامنه ای، که احتمالا دستور ممنوع التصویری و ممنوع الخروجی خاتمی را خود او صادر کرده، مشخصا در برابر پیشنهاد آشتی ملی او موضع گرفته و بدون نام بردن از اوشاید به این دلیل که خودش خاتمی را ممنوع الخبر هم کرده بخش مهمی از یک سخنرانی اش را به رد نظریه آشتی ملی اختصاص داده است.  بیشتر بخوانید: خامنه ای طرح آشتی ملی را بی معنا خواند  بسیاری از این سخنان خامنه ای نتیجه گرفته اند که طرح هرگونه آشتی ملی از سوی اصلا ح طلبان با سد رهبری روبرو خواهد شد و نتیجه ای در بر نخواهد داشت.  عباس عبدی فعال سیاسی اما چنین نظری ندارد. او در گفت وگو با دویچه وله می گوید اصلا اشاره سخنان رهبری به پیشنهاد خاتمی نبوده است چرا که مصداقی که آقای خامنه ای گفتهکتک خوردن یک بسیجی در روز عاشورای سال ۸۸ اصلا محل اختلاف بین اصول گرایان و اصلاح طلبان نیست چرا که اصلاح طلبان هم اگر چنین اتفاقی افتاده باشد آن را تایید نمی کنند.    از سوی دیگر به نظر آقای عبدی واژه آشتی ملی واژه ای حساسیت برانگیز است که هیچ حکومتی زیر بار آن نمی رود مگر در حالتی که اوضاع کشور شبیه به سوریه کنونی شده باشد. این تحلیلگر سیاسی می گوید: «رهبری نمی تواند آشتی ملی را به این عنوان بپذیرد چون اگر بپذیرد به طور ضمنی یعنی قبول کرده که یک شکاف عمیق سیاسی در جامعه وجود دارد و نیاز به آشتی ملی دارد. هیچ رهبری چنین چیزی را نمی پذیرد مگر اوضاع مثل سوریه بشود. بنابراین این انتظار اصولا درست نیست. شاید اساسا بهتر بود آشتی ملی گفته نمی شد، تفاهم ملی، گفت وگوی ملی یک چنین چیزهایی گفته می شد.»  با این حال عبدی تاکید می کند که قطعا آقای خاتمی هم اصراری بر این لفظ ندارد و منظورش آن اتفاقی است که قرار است در ورای این لفظ روی دهد و آن اتفاق به نظر عباس عبدی، کم شدن یا برداشته شدن شکاف عمیقی است که در صحنه سیاسی ایران میان دو جناح به وجود آمده است و این چیزی است که حتی از رفع حصر رهبران جنبش سبز نیز مهمتر است.  رفع حصر یک موضوع فرعی است  عباس عبدی می گوید: «بعد از اتفاقات سال ۸۸ یک شکافی در جامعه ما به وجود آمده که خود به وجود آمدنش خیلی مهم نبود، از آنجایی مهم شد که برای اولین بار در تاریخ ایران شکافی به وجود آمد که این شکاف باقی مانده و هیچکس بر خلاف گذشته نتوانسته طرف مقابل را حذف کند بنابراین شکاف ادامه پیدا کرده است. اگر شما نتوانید طرف مقابل را حذف کنید باید یاد بگیرید چطور با هم کنار بیایید. این مقدمه یک جامعه دموکراتیک است. مسئله کلیدی این است، حصر و چیزهای دیگر فرعی است و در دل این نکته است که معنا پیدا می کند. الان اصلاح طلبان در دولت و مجلس و رسانه ها و جاهای دیگر حضور دارند و حذف نشدند. وقتی حذف نشدند باید بنشینند با هم صحبت کنند ببینند چطور می توانند به یک درک و تفاهم مشترک برسند و همدیگر را به  رسمیت بشناسند. همین الان اگر حصر را بردارند من با اطمینان به شما می گویم که هیج اتفاقی نمی افتد، هیچی.»  بیشتر بخوانید: توکلی: باید کاری کرد که قضیه حصر تمام شود  اگر قرار است واقعا با برداشته شدن حصر مطلقا هیچ اتفاقی نیفتد، مقاومت خامنه ای در برابر این امر برای چیست؟  عباس عبدی می گوید: «من از زاویه خودم می گویم اتفاقی نمی افتد یعنی این کار به آن مشکل اصلی که من میگویم خدمتی نمیکند اما آنها یک جور دیگر نگاه می کنند، حتی ممکن است به شکل مجازات به آن نگاه  کنند. یعنی می گویند باید به همین وضعیت بماند تا مسئله حل شود. اما من این طوری نگاه میکنم که اگر حصر همین الان برداشته شود اما هیچ تفاهمی در مملکت رخ ندهد از نظر من یک قران به لحاظ منافع کشور نمی ارزد و هیچ مسئله ای را از این زاویه ای که من گفتم حل نمی کند.»  مرتضی کاظمیان فعال ملی مذهبی اما از منظر دیگری به موضوع رفع حصر و آشتی ملی نگاه می کند. او به دویچه وله می گوید: «مسئله رفع حصر یک شاخص خیلی مهم و بلکه امروز مهمترین شاخصی هست که شهروندان منتقد را قانع می کند که قرار است رویکرد جدیدی در توسعه سیاسی ایران رخ دهد و حاکمیت تغییر معناداری از خودش نشان دهد. اگر این اتفاق رخ ندهد به گمان من بقیه رفتارها می شود یک مدیریت کنترل شده و متمرکز از طرف کانون مرکزی قدرت برای آنکه سوگیری های اساسی خودش را که شامل اقتدارگرایی هست در پیش بگیرد.»  پیشنهاد خاتمی مبتنی بر واقعیت های سیاسی موجود نیست  مرتضی کاظمیان از زاویه دیگری پیشنهاد آشتی ملی خاتمی را نقد میکند. به نظر او اصولا خامنه ای و جناح اقتدارگرا پس از سرکوب های سال ۸۸ و  برگزاری موفق دو انتخابات ۱۳۹۲ و ۹۴ (ریاست جمهوری و مجلس) موفق شده اند بحران مشروعیت و شکافی را که بین حاکمیت و بخش مهمی از جامعه مدنی در سال ۸۸ به وجود آمده بود ترمیم کنند.    او به مسائل خارجی نیز اشاره کرده، می گوید: «در چند سال اخیر با بحران سوریه و مشارکت نظامی امنیتی جمهوری اسلامی در سوریه و تداوم رژیم اقتدارگرا و سرکوبگر بشار اسد در سوریه تا حدی اعتماد به نفس کانون مرکزی قدرت در جمهوری اسلامی افزایش پیدا کرده است. در چنین موقعیتی سخنان آقای خامنه ای غیرمترقبه نبود و از زاویه دید ایشان اصلا ضرورتی برای آشتی ملی وجود ندارد، چرا؟ چون یک نیروی اجتماعی متعین و متبلوری وجود ندارد که مطالبات خودش را به ایشان تحمیل کند.»  این فعال ملی مذهبی ادامه می دهد: «وقتی نیروی اجتماعی وجود ندارد که حاکمیت را وادار به عقب نشینی کند، نه از طرف خامنه ای که از طرف هیچ رژیم اقتدارگرایی ضرورتی برای گشایش فضای سیاسی و آشتی ملی وجود ندارد.»   رسیدن به تفاهم ملی شدنی است  عباس عبدی اما معتقد است که نشانه هایی وجود دارد که نشان می دهد خامنه ای نیز مایل به برداشته شدن این شکاف عظیم است. او با اشاره به ملاقات اخیر اسحاق جهانگیری معاون ریاست جمهوری با خامنه ای، می گوید: «صحبت هایی که اخیرا به طور خصوصی از سوی آقای جهانگیری که با ایشان (رهبری) ملاقات داشتند نقل شده، نشان می دهد آنجا برخورد خیلی مثبت تر از این سخنرانی بوده است. اینها مسئله اصلی هست و میشود روی اینها استناد کرد و اینطور نیست که بگوییم با این سخنرانی جواب منفی داده شده است. به نظر من این کار تفاهم ملی یا گفت وگوی ملی شدنی هست و مشکلی هم نیست.»  اما عباس عبدی معتقد است برای این کار اصلاح طلبان نباید هیچ پیش شرطی بگذارند، حتی پیش شرط رفع حصر: «پیش شرط ها خودشان نافی گفت وگو و تفاهم هستند. اگر یک طرف پیش شرط بگذارد و طرف مقابل آن را بپذیرد به منزله شکست اوست. سیاست محل تعامل و تفاهم و گفت وگوست. وقتی طرفین می نشینند و گفت وگو می کنند حتما به خواست های هم احترام می گذارند و به دنبال این هستند که بتوانند هم خواست خودشان را تامین بکنند هم خواست طرف مقابل را. حالا تا صد سال دیگر هم پیش فرض بگذارند، وقتی نه قدرتی دارند و نه می توانند اعمالش کنند و همین طور دور خودشان می چرخند و فقط خودشان را راضی می کنند چه نفعی برای مملکت دارد؟»  خامنه ای می خواهد خودش پروژه را پیش ببرد  مرتضی کاظمیان معتقد است فرق است میان آنکه خامنه ای خود به شکل اثباتی بخواهد پروژه ای را پیش ببرد تا آنکه کسی به او توصیه کند. او می گوید: «آقای خامنه ای از منظر کسی که کاملا بر همه رخدادها و تحولات سیاسی محیط است، می خواهد خودش تصمیم بگیرد و پروژه ای را به شکل اثباتی پیش ببرد، این فرق دارد با اینکه از بیرون کسی به او توصیه کند که در مقام آشتی بر آید.»  این روزنامه نگار و فعال سیاسی معتقد است: «اینکه خامنه ای گفته آشتی ملی معنایی ندارد نشان می دهد که اصولا اولویتی برای بحران های سیاسی اجتماعی قائل نیست اما از منظر کسی که در رأس هرم نظام سیاسی است اگر کسی را عفو کند یا پروژه ای را به شکل ایجابی پیش ببرد ممکن است این کار را انجام دهد.»  بیشتر بخوانید: «حصر به مصالح ملی و کلان کشور مربوط است»  کاظمیان در ضمن رویکردی را که معتقد به چشم بستن بر تمامی اتفاقات و رویدادهای سال ۸۸ به بهانه وفاق ملی است نقد کرده، می گوید: «یک رویکردی هم در بین برخی نیروهای سیاسی وجود دارد که همه مشکلات سال ۸۸ را کنار بگذارند، بر سرکوب ها و رویکردهای سرکوب گرایانه ای که در هسته اصلی قدرت در جمهوری اسلامی وجود دارد چشم فرو ببندند و از منظر تمکین پیش بروند؛ تمکین به منویات نظام و تمکین به مطلوبات شخص اول نظام و همسویی حداکثری پیش بگیرند. این رویکردی است که به اهمیت جامعه مدنی و اهمیت جنبش های اجتماعی د ر رویارویی با حاکمیت بی اعتنایی نشان می دهد.»  این فعال ملی مذهبی تنها راه را تقویت جامعه مدنی و نیروهای تغییرخواه دانسته، می گوید: «در عمل راهی نیست جز اینکه نیروهای تغییرخواه و کسانی که دغدغه منافع ملی دارند بر تقویت جامعه مدنی و جان گرفتن جنبش های اجتماعی متمرکز شوند تا آن نیروی متبلور بتواند مطالبات خودش را به هسته اصلی و مرکزی قدرت تحمیل کند.»  او در عین حال تاکید می کند که این رویکرد مغایرتی با مشارکت های اصلاح طلبانه برای بهبود وضعیت در ساختار سیاسی قدرت ندارد و اتفاقا معتقد است: «حضور و افزایش حضور اصلاح طلبان و حتی میانه روها و اعتدال گرایان در ساختار سیاسی قدرت می تواند توان چانه زنی در حاکمیت را با اعتماد به نیروی اجتماعی افزایش دهد. مشکل اینجاست که برخی از اصلاح طلبان در پی تغییر ساختار قدرت هستند بدون اعتماد به نیروی اجتماعی و بدون توجه به جامعه مدنی، در این صورت توازن قوا در حاکمیت نشان داده که همه چیز مدیریت شده پیش خواهد رفت.»سد خاکی محمدآباد در فارس در پی بارندگی شدید در هم شکست و بخشی از بازار جهرم نیز فروریخت. اخبار مربوط به شکسته شدن سد سلمان فارسی جهرم اما تکذیب شده‌اند.شهرداری شیراز از مردم خواسته از تردد در سطح شهر پرهیز کنند.اخبار تایید نشده، از در هم شکسته شدن سد بزرگ جهرم خبر می دهند اما مقامات فارس این گزارش ها را با تاکید بر ظرفیت بسیار بالای ذخیره آب سد تکذیب کرده اند. علیرضا صحراییان، فرماندار جهرم گفته است: «این سد با یک میلیارد متر مکعب ذخیره، از نظر استحکام از مستحکم ترین سدهای کشور است.»  ایسنا می نویسد که بخشی از بازار جهرم نیز فرو ریخته است.  صحراییان در واکنش به شکسته شدن سد محمدآباد از ساکنان فرهنگ شهر، زیباشهر، خارقان و حیدرآباد که در مسیر آب زندگی می کنند خواسته که مراقب باشند و اقدامات احتیاطی را انجام دهند.  ظهر جمعه ۲۹ بهمن، معاون امداد و نجات هلال احمر استان فارس اعلام کرد که با وجود آماده باش هلیکوپتر امدادی برای کمک رسانی به شهرستان های جنوبی فارس، شرایط جوی مانع پرواز است.  وبسایت تابناک پیش تر، به نقل از خبرگزاری صدا و سیما از در هم شکسته شدن سد جهرم خبر داده و نوشته بود : «بر اثر سیلاب و انباشت آب پشت سد جهرم، این سد در هم شکسته و در پایین دست آن، امواج خروشان آب جان و مال بسیاری را تهدید می کند.»  تابناک نوشته بود که پل مند در شرف تخریب است و نیروهای ارتش و سپاه با شماری قایق و غواص، برای کمک به مردم آسیب دیده، در اطراف پل و روستای بامنیر مستقر شده اند.  مدیرکل مدیریت بحران استان فارس پیش از این خبر آسیب دیدگی سد جهرم را با اتکاء به استعلام از مدیرعامل شرکت آب جهرم تکذیب کرده بود. فیاض پور گفته بود تخلیه روستاهای اطراف سد جهرم به خاطر این بوده که بخشی از اراضی ملی به تصرف سودجویان در آمده بود.  هم زمان، علیرضا پاک فطرت، شهردار شیراز خبر داد که زیرگذر زند در این شهر به خاطر حجم بارندگی و در حال احداث بودن یکی از ایستگاه های مترو به طور موقت مسدود شده است. معاون شهردار نیز از مردم خواسته که از تردد در داخل شهر خودداری کنند.  شهردار شیراز در عین حال، بارندگی های اخیر را باران رحمت الهی خوانده و ابراز خرسندی کرده که این بارش ها نگرانی در خصوص تامین آب مورد نیاز مردم و فضای سبز شهری را رفع کرده اند.کولاک، بوران، آب‌گرفتگی و قطع برق، زندگی در چند استان ایران را مختل کرده است. ارتباط بسیاری روستاهای فارس، کردستان، بوشهر، آذربایجان شرقی و غربی با بیرون گسسته شده و خطر طغیان رودخانه‌ها و شکسته شدن دو سد بالاست.بارندگی و یخبندان، بر زندگی مردم در چند استان ایران سایه انداخته است. رئیس هلال احمر از عملیات امدادرسانی در آذربایجان شرقی و غربی، البرز، اردبیل، چهارمحال، تهران، خراسان شمالی، زنجان، قزوین، کرمان، کرمانشاه، کرستان، گلستان، گیلان، مازندران، لرستان، همدان، قم، یزد و اصفهان خبر می هد.   به نوشته خبرگزاری ایرنا، راه های ارتباطی ۵۰۰ روستای کردستان بسته شده اند، زیرساخت های بین راهی در بوشهر آسیب دیده اند، رودخانه باهوش در تنگستان فارس سرریز کرده و احتمال طغیان رودخانه مند در شهرستان دشتی کم نیست؛ شهرستانی که در ۸۰ کیلومتری جنوب بوشهر قرار دارد.  خبرگزاری ایلنا می نویسد: «وقوع سیل در هشت شهرستان، هشت شهر و تعداد فراوانی از روستاهای استان بوشهر، نیازمند توجه مسئولان کشوری برای کمک به مردم این استان است که تاکنون هیچ کدام از مسئولان کشوری در حد یک کارشناس نیز برای رسیدگی به وضعیت سیل زدگان استان بوشهر وارد این استان نشده اند.»  میزان بارش در شهرستان تنگستان بالای ۲۵۰ میلیمتر گزارش شده است. بر این اساس، پلیس راه مسیر تنگستان به بوشهر را مسدود کرده است.  در شهرستان دشتستان، سیل بخش های ارم و بوشکان را در بر گرفته و خطر سرریز کردن سد تنگ ارم بالاست.  زندگی در استان گیلان نیز دستخوش سرما و برف شده است. پروازها در فرودگاه رشت متوقف و برق شهر نیز به دلیل اتصال ترانس قطع شده  است. ستاد مدیریت بحران گیلان کلیه مدارس و دانشگاه های استان را به خاطر برودت هوا در روز شنبه ۳۰ بهمن تعطیل اعلام کرد.  گردش امور در استان فارس نیز به خاطر آب گرفتگی شهرها و روستاها مختل شده است. معاون خدمات شهری شهرداری شیراز اعلام کرده که از ساعت ۵ بامداد جمعه ۲۹ بهمن، رودخانه های خشک و چنار راهدار در شیراز طغیان کرده      و مسیرهای کنار گذر در این شهر مسدود شده اند.  شهرداری شیراز می گوید به اهالی روستاهای پایین دست رودخانه ها و کسانی که بدون مجوز در مسیل رودخانه ساخت وساز کرده اند، اخطارهای لازم برای تخلیه منطقه داده شده است.  به گفته فرماندار جهرم، ۲۰ منطقه روستایی به دلیل بارندگی بسته شده و ۷۰۰ واحد مسکونی روستایی نیز به طور کامل تخریب شده اند. صبح جمعه ۲۹ بهمن، اخباری در باره شکسته شدن سد جهرم منتشر شده بود که ستاد مدیریت بحران استان فارس آن را تکذیب کرد.  خبرگزاری فارس به نقل از فرماندار دشتستان می نویسد که دختری در روستای شاه پسر مرد در بخش بوشکان قربانی سیل شده و ارتباط ۱۵ روستای این شهرستان با سایر نقاط قطع شده است.    سوز و سرما در کردستان  اداره کل راهداری و حمل و نقل عمومی جاده ای کردستان اعلام کرده که محور سقز به بانه و سقز به مریوان به دلیل ادامه برف و سقوط ۴ مورد بهمن مسدود است. محور گردنه ژالانه اورامان نیز به خاطر بهمن بسته شده است.   بیشترین مقدار بارندگی در کردستان در دو روز گذشته به مریوان تعلق دارد که ۶۰ میلمتر است. هواشناسی کردستان پیش بینی کرده که دمای برخی مناطق این استان در دو روز آینده به ۲۰ درجه زیر صفر برسد.  هم چنین به خاطر برف و کولاک در مشهد، مسابقه بین تیم های فوتبال سیاه جامگان و تراکتورسازی در این شهر لغو شد.  شاهین فتحی، معاون عملیات سازمان امداد و نجات هلال احمر به خبرگزاری ایلنا گفته است که به بیش از ۶۱هزار و صد نفر که در سیل و کولاک گرفتار شده بودند، کمک رسانی شده است.  میزان خسارات جانی یا مالی سرما و سیل در استان های یادشده روشن نیست. گفته شده که برف و بارندگی در دو روز آینده در ایران ادامه خواهد داشت.ولی‌الله سیف گزارش‌های منتشرشده درباره منابع مالی بلوکه شده ایران در عمان را نادرست خواند. بحث این پول‌ها حدود دو هفته پیش توسط برخی از نمایندگان مجلس شورای اسلامی مطرح شده بود.رئیس کل بانک مرکزی جمهوری اسلامی که برای رایزنی با همتای عمانی خود به مسقط سفر کرده می گوید در این دیدار درباره زمینه های همکاری دوجانبه بین بانک های مرکزی و همچنین توسعه ارتباطات بانک های تجاری دو کشور بحث و تبادل نظر شد.  ولی الله سیف با اشاره به آنچه ظرفیت بالای همکاری های اقتصادی و بانکی بین دو کشور خواند خاطر نشان کرد که در مذاکرات مسقط توافق شد متن تفاهم نامه اجرایی مناسب که در برگیرنده ی کلیه زمینه های همکاری های بانکی و پولی باشد تهیه و در نشستی که به زودی در تهران برگزار خواهد شد بین رؤسای کل بانک های مرکزی دو کشور به امضا برسد.  بیشتر بخوانید: سرنوشت مبهم میلیاردها دلار پول ایران در عمان و چین  سیف روز جمعه، ۲۹ بهمن ماه، در مورد خبرهای منتشرشده درباره پول های بلوکه شده ی ایران در عمان به خبرگزاری ایرنا گفت: «ما منابع بلوکه شده در عمان نداریم. بانک مرکزی عمان در زمانی که مشکل جابجایی منابع آزاد شده، قبل از اجرای برجام را داشتیم با ما همکاری کرد و از طریق آنها توانستیم مشکل را بر طرف کنیم.»  ۵ میلیارد دلار ایران در عمان  شماری از نمایندگان مجلس شورای اسلامی حدود دو هفته پیش در گفت وگو با خبرگزاری مجلس خانه ملت از بلوکه شدن حدود ۵ میلیارد دلار از دارایی های آزادشده ی ایران در عمان خبر دادند و از مسئولان خواستار پیگیری و بازگرداندن این منابع به کشور شدند.  خبرگزاری خانه ملت درباره این پول ها نوشت: «در جریان مذاکرات هسته ای بود که حدود ۵ میلیارد دلار پول ایران به صورت ماهیانه آزاد و به عمان انتقال داده شد، اما آن زمان این پول در این کشور بلوکه شد و عمانی ها اعلام کردند توان بازپس دادن این مبلغ را ندارند.»  بیشتر بخوانید: طهماسب مظاهری: چینی ها پول را می گیرند و پس نمی دهند  عزت الله یوسفیان، نماینده آمل و لاریجان با اشاره به روابط دوستانه میان تهران و مسقط ابراز امیدواری کرده که با تلاش دستگاه دیپلماسی کشور و بانک مرکزی هرچه سریع تر این مبلغ به کشور بازپس داده شود.  پول های آزاد شده ی ایران در چین  رئیس کل بانک مرکزی وجود دارایی های ایران در بانک های عمان را تکذیب نکرده اما بلوکه بودن آنها را نادرست می داند. او به خبرگزاری ایرنا گفته است: «بخشی از آن منابع به صورت سپرده نزد بانک مرکزی عمان بود که امکان استفاده به هر صورتی که لازم باشد را داشته ایم. تا کنون نیز به تدریج مبالغی از آن مورد استفاده قرار گرفته و ترتیبی اتخاذ شد که بتوانیم در مورد بقیه آن هم متناسب با نیازهای مان با سهولت بیشتری اقدام کنیم.»  همزمان با اظهارات نمایندگان مجلس درباره دلارهای آزادشده ی ایران در عمان، روزنامه شرق نیز روز ۱۷ بهمن ماه به نقل از مدیرعامل شرکت ملی نفت، از بلوکه شدن ۱۸ میلیارد دلار پول ایران در چین خبر داد. مسئولان بانک مرکزی هنوز درباره این پول ها توضیحی نداده اند.مطابق تازه‌ترین آمارها، هر سال بین ۲ تا ۳ هزار کودک ایرانی قربانی تصادف‌های رانندگی می‌شوند. به گفته‌ی مسئولان استفاده از صندلی مخصوص کودک در خودروها می‌تواند این تلفات را تا ۸۰ درصد کاهش دهد.در سال های اخیر شمار تصادف در جاده های ایران و در داخل شهرها اندکی کاهش یافته، با این همه ایران، به ویژه با توجه به نسبت تعداد خودرو به جمعیت، از نظر قربانیان حوادث رانندگی وضعیتی ناگوار دارد.  دکتر علی گرجی، مدیر مرکز تحقیقات علوم اعصاب شفا، در ششمین گردهمایی بین المللی ایمنی راه ها اعلام کرد که مطابق برآوردها در تعطیلات نوروز سال ۹۶ حدود هزار ایرانی جان خود را در حوادث رانندگی از دست خواهند داد.  خبرگزاری ایسنا، ۲۷ بهمن از قول گرجی نوشت: «باید توجه کرد که متاسفانه سالانه دو تا سه هزار کودک در تصادفات جان خود را از دست می دهند. این در حالیست که اگر در خودروها صندلی کودک تعبیه کنیم میزان مرگ و میرشان بین ۷۰ تا ۸۰ درصد کاهش می یابد و در عین حال شاهد کاهش ۶۰ درصدی آسیب به کودکان در تصادفات هستیم.»  بیشتر بخوانید: هر ساعت یک نفر در جاده های ایران کشته می شود  سردار تقی مهری، رئیس پلیس راهور ناجا در حاشیه گردهمایی یادشده به خبرنگاران گفت که برای افزایش ایمنی خودروها قوانین و تدبیرهای مختلفی مد نظر قرار گرفته که یکی از آنها پیشنهاد اجباری شدن استفاده از صندلی کودک است.  کودکان، ۸ درصد قربانیان سوانح تقی مهری می گوید در ۹ ماهه نخست سال جاری حدود ۸ درصد از قربانیان حوادث رانندگی کودکان زیر ده سال و ۱۱ و ۶ دهم درصد آنها افراد ۱۱ تا ۲۰ ساله بوده اند. به این ترتیب حدود یک پنجم قربانیان حوادث رانندگی در ایران کمتر از ۲۰ سال سن داشته اند.  مطابق آمار پزشکی قانونی، در ۹ ماهه نخست امسال ۱۲ هزار و ۵۷۱ نفر در حوادث رانندگی در ایران کشته و نزدیک به ۲۶۴ هزار نفر مجروح شده اند. شمار کشته شدگان به نسبت دوره مشابه سال قبل اندکی کاهش یافته و تعداد مجروحان بیش از ۸ درصد افزایش داشته است.  ۵۲۰۰ نقطه حادثه خیز در ایران خبرگزاری مهر تیرماه سال گذشته با استناد به گزارش های بانک جهانی که وضعیت حوادث جاده ای ایران را بحرانی توصیف کرده و آمار پژوهشکده بیمه مرکزی ایران نوشت: «در دنیا به ازای هر ۱۰ هزار خودرو حدود ۹ نفر کشته می شوند، در حالی که در ایران به ازای این تعداد خودرو، ۳۷ تن کشته می شوند.»    به گزارش مهر با در نظر داشتن نسبت تعداد خودرو و تلفات حوادث رانندگی، شمار قربانیان در ایران ۲۵ برابر ژاپن و حدود دو برابر حوادث مشابه در کشور همسایه، ترکیه است.  بیشتر بخوانید: سوانح رانندگی روزانه ۱۱۰ تن را معلول می کند  خطای انسانی، غیر استاندارد بودن و نقص فنی خودرو و وضعیت نامناسب جاده ها از مهمترین علت های حوادث رانندگی محسوب می شوند.  خبرگزاری ایسنا، چهارشنبه ۲۷ بهمن از قول رئیس پلیس راهور ناجا گزارش داد که در حال حاضر در سطح جاده های برون شهری ایران ۳۲۰۰ و در درون شهرها ۲۰۰۰ نقطه حادثه خیز وجود دارد.پلیس مالزی می‌گوید، یک مظنون اهل کره شمالی را در ارتباط با مرگ برادر ناتنی کیم جونگ اون بازداشت کرده است. مظنون مردی است ۴۶ ساله با مدرک مالزیایی کارگران مهمان.تحقیقات پیرامون درگذشت مشکوک کیم جونگ نام، برادر ناتنی کیم جونگ اون، رهبر کره شمالی همچنان ادامه دارد.  رسانه ها از بازداشت چهارمین فرد در رابطه با این پرونده در مالزی خبر داده اند. او مردی است اهل کره شمالی که به گفته پلیس، ۴۶ سال دارد و دارای مدرک مالزیایی کارگران مهمان است. مقام های مالزی گفته اند که او در نزدیکی پایتخت مالزی بازداشت شده است.  سه مظنون دیگر هم مطرح شده اند که پلیس به دنبال  آن هاست.  بیشتر بخوانید: بازداشت یک مظنون در رابطه با سوقصد به برادر ناتنی رهبر کره شمالی  کیم جونگ نام مسن ترین برادر ناتنی رهبر کره شمالی بود که روز دوشنبه ۱۳ فوریه (۲۵ بهمن) درگذشت. پلیس مالزی اعلام کرد که او در راه بیمارستان درگذشته است. پلیس مالزی بر این اعتقاد است که کیم جونگ نام در فرودگاه به هنگامی که منتظر پرواز به ماکائو بود با اسپری شدن یک ماده سمی به صورتش مسموم شد.  یونهاپ، خبرگزاری کره جنوبی علت مرگ او را مسموم شدن توسط دو جاسوس کره شمالی عنوان کرده بود.  تا کنون این خبر به طور رسمی تأیید نشده است. گزارش کالبدشکافی نیز انتشار نیافته است.  روز جمعه ۱۷ فوریه اعلام شد که کیم جونگ اون، رهبر کره شمالی نتایج کالبدشکافی را به رسمیت نخواهد شناخت. سفیر کره شمالی در کوالالامپور، پایتخت مالزی در توضیح گفت، مقام های مالزی بدون توافق با کره شمالی و حضور شاهدانی از کره شمالی دست به این اقدام زده اند.  این مسئله به شایعات در مورد این مرگ و دلایل پشت پرده آن دامن زده است. دو زن که چند روز پیش بازداشت شده اند از مظنونان اصلی این پرونده محسوب می شوند. یکی از  آن ها گذرنامه اندونزیایی دارد و دیگر ویتنامی.  این دو زن مظنون اند که به عمد کیم جونگ نام را با یک اسپری مسموم کرده اند. ظن آن می  رود که آن ها مأموران اطلاعاتی کره شمالی باشند. برخی نیز قتل کیم جونگ نام را جنایتی  سازمان دهی شده می دانند.  ظن به رژیم کره شمالی در این زمینه بی دلیل نیست. کیم جونگ اون به اقدامات بیرحمانه برای حذف مخالفان خود شهرت دارد.  برادر نانتی کیم جونگ اون اولین پسر کیم جونگ ایل، دیکتاتور پیشین کره شمالی بود که قرار بود جانشین پدر شود. اما بخت یاری نکرد و او بعد از اتفاقی در سال ۲۰۰۱ از چشم پدر افتاد. این اتفاق بازداشت او با گذرنامه جعلی در فرودگاه توکیو بود.  از آن پس کیم جونگ نام بیشتر عمر خود را به روشی غربی زیست و بارها از وضعیت موجود در کره شمالی انتقاد کرد. با این حال او منتقد جدی رژیم کره شمالی محسوب نمی شد.دونالد ترامپ دست‌بردار نیست. هر روز یک اظهار نظر جنجالی. می‌خواهد در یک کنفرانس مطبوعاتی باشد، یا به شکل توییت. و هر بار یک گام جلوتر می‌رود و زبانش تندتر می‌شود.یک روز از کنفرانس مطبوعاتی دونالد ترامپ نگذشته بود که رئیس جمهور آمریکا توییت جدیدی منتشر کرد. در کنفرانس مطبوعاتی موضوع اصلی اخبار کذب بود و حمله ترامپ به رسانه های آمریکا به خاطر دروغ پراکنی. با زبانی تند و لحنی آغشته به توهین.  ترامپ گفت که همه چیز بر وفق مراد پیش می رود، دولتش مثل یک ماشین دقیق کار می کند و دستاوردهای این دولت در همان یک ماه نخست در قیاس با اسلافش بسیار درخشان تر بوده.  بیشتر بخوانید: ترامپ و اتحاد نظامی کشورهای عربی علیه ایران  پس از آن ترامپ خشمگین خطاب به رسانه ها گفت که این رسانه ها از هرج و مرج می نویسند و مدعی می شوند که اوضاع فضاحت بار شده. نوک پیکان حمله ترامپ بیش و پیش از همه، متوجه نیویورک تایمز بود و شبکه تلویزیونی .  دشمن خلق  روز جمعه ۱۷ فوریه، ترامپ توییتی را منتشر کرد که مکمل حملاتی بود که در کنفرانس مطبوعاتی به رسانه ها کرده بود. در این توییت، ترامپ حرف آخرش را نسبت به این رسانه ها زد و گفت: «این رسانه های منتشر کننده اخبار کذب، دشمن من نیستند. دشمن مردم آمریکا هستند.»  رئیس جمهور آمریکا در همین توییت لیست دشمنان مردم آمریکا را نیز منتشر کرد: نیویورک تایمز،  ، ،  و .  ترامپ در همان کنفرانس مطبوعاتی خود مدعی شد که دروغ پراکنی و بی صداقتی این رسانه ها از حد خارج شده و عملا هیچ کنترل و نظارتی بر آن ها وجود ندارد.  حال کار به جایی رسیده است که حتی شبکه تلویزیونی  هم از رفتار ترامپ انتقاد کرده است. این شبکه ظرف هفته های گذشته، رویکردی بسیار دوستانه و مثبت نسبت به دولت ترامپ داشت.  مجری این فرستنده، شپارد اسمیت گفت این کارهایی که همه روزه از ترامپ سر می زند، واقعا که عجیب است. «پرسش کردن، وظیفه رسانه هاست و ترامپ باید به مردم آمریکا پاسخ دهد.»معاون رئیس جمهوری آمریکا در کنفرانس امنیتی مونیخ بر پایبندی کشورش به ناتو تاکید کرد. صدراعظم آلمان نیز گفت، هیچ کشوری قادر نیست به تنهایی با مشکلات جهان روبرو شود.نقطه اوج دومین روز کنفرانس امنیتی مونیخ (شنبه ۱۸ فوریه ۳۰ بهمن) سخنرانی آنگلا مرکل، صدراعظم آلمان و مایک پنس، معاون دونالد ترامپ است. این اولین برخورد آنگلا مرکل با یکی از اعضای هیات دولت رئیس جمهور جدید آمریکاست.  همان طور که انتظار می رفت مایک پنس در سخنرانی خود گفت: «من امروز به نام رئیس جمهوری آمریکا تضمین می دهم که ایالات متحده به ناتو پای بند است و ما به همه تعهدات خود در قبال متحدین مان عمل می کنیم.»  او با اعلام اینکه آمریکا همواره مهم ترین متحد ناتو خواهد بود، بر ارزش های مشترک تاکید کرد. پنس گفت: «ما نسل هاست که در کنار یکدیگر برای دفاع از دمکراسی تلاش می کنیم.»  با این حال مایک پنس بر این نیز تاکید کرد که «تحت رهبری پرزیدنت ترامپ ما یک آمریکای قدرتمند خواهیم داشت، قوی تر از هرزمان.»  او سپس نسبت به عدم تقسیم متناسب بار ناتو بر کشورهای عضو هشدار داد گفت که حالا زمان آن فرارسیده است که همه اعضای ناتو سهم خود ادا کنند.  بیشتر بخوانید:طرح محورهای سیاست خارجی آمریکا در کنفرانس امنیتی مونیخ  مرکل، سیاست ترامپ و هزینه ناتو  پیش از مایک پنس، آنگلا مرکل سخنرانی کرد. او به هیات آمریکایی حاضر در کنفرانس خوش آمد گفت و اضافه کرد: «من اطمینان دارم که هیچ کشوری قادر نیست به تنهایی با مشکلات جهان روبرو شود.» مرکل به ناتو، سازمان ملل متحد و گروه ۲۰ اشاره کرد.  چندجانبه گرایی (همه جانبه گرایی) واژه ای بود که صدراعظم آلمان بدون این که اشاره  مستقیم به ترامپ و سیاست او یعنی اول آمریکا کند، در سخنانش بر آن تاکید کرد و گفت که به شدت به این مسئله اعتقاد دارد که مبارزه برای ساختارهای مشترک ارزش اش را دارد.  او گفت که اتحادیه اروپا برای برآوردن سهم خود در سیاست دفاعی باید از این پس تلاش بیشتری کند و اضافه کرد: «ما به یک نیروی رهبری کننده در اتحادیه اروپا نیاز داریم.»  بیشتر بخوانید:کنفرانس امنیتی مونیخ در سایه شرایط جدید آمریکا  به گفته آنگلا مرکل ظرفیت دفاعی اتحادیه اروپا باید وارد توان دفاعی ناتو شود. او سپس به سهم آلمان در پرداخت هزینه های ناتو اشاره کرد و گفت: «آلمان خود را به پرداخت دو درصد هزینه متعهد می داند که باید از تولید ناخالص ملی به بودجه دفاعی سرازیر شود.»  صدراعظم آلمان در عین حال تاکید کرد که این کشور قادر نیست بودجه دفاعی خود را بیش از هشت درصد در سال افزایش دهد. به عبارت دیگر او گفت که تقاضای واشنگتن در افزایش سهم دفاعی ناتو از سوی این کشور فعلا برآورده نخواهد شد.  آنگلا مرکل سپس افزود که سرمایه گذاری روی امنیت معنایش تنها افزایش بودجه دفاعی نیست، بلکه سرمایه گذاری روی بهداشت و آموزش نیز هست و با این سخنان مرز خود را با خواست های بیش از حد آمریکا روشن کرد.  لزوم مرزبندی میان تروریسم و اسلام  صدراعظم آلمان در کنفرانس امنیتی مونیخ درباره چالش های سیاست امنیتی در کشورهای مختلف، از جمله در افغانستان و مبارزه با داعش نیز سخن گفت.  او بر اهمیت همکاری با آمریکا در مبارزه با تروریسم و اسلام افراطی تاکید کرد. مرکل گفت که در عین حال باید کشورهای مسلمان را نیز در این مبارزه سهیم کرد. او از این کشورها خواست مرز خود را با تعبیرهای افراطی از اسلام روشن کنند.  او هم چنین با اشاره به مناسبات با روسیه گفت که او از هیچ تلاشی برای ایجاد مناسباتی حسنه با مسکو کوتاهی نخواهد کرد و در مبارزه با تروریسم اسلامی اتحادیه اروپا با روسیه منافع مشترکی دارد که باید بر این مشترکات تاکید کند.  بیشتر بخوانید:مسئوليت تازه آلمان در عرصه سياست جهانی  هشدارهای روز افتتاحیه  اورزولا فون درلاین، وزیر دفاع آلمان در سخنرانی روز افتتاحیه (جمعه ۱۷ فوریه) کنفرانس امنیتی مونیخ به آمریکا نسبت به پیامدهای تک روی هشدار داد، بویژه درباره مناسبات آمریکا با روسیه گفت که این کشور نباید ورای متحدین خود با مسکو وارد مناسبات شود.  آنگلا مرکل نیز روز جمعه از برلین خطاب به رهبران آمریکا گفت که قدرت آمریکا از قبل ناتو افزایش یافته است.  انتقادها البته فقط از سوی کشورهای اروپایی نبود. سناتور جان مک کین از حزب جمهوریخواه و منتقد سیاست های ترامپ نیز گفت که دولت ترامپ آشفته است و سیاست ها و گفته های رئیس جمهوری ضد ونقیض یکدیگرند.  کنفرانس امنیتی مونیخ پس از دیدار وزیران دفاع ناتو در بروکسل و وزرای خارجه گروه ۲۰ در بن، سومین نشست پراهمیت سیاسی در روزهای اخیر است که در آن نمایندگان دولت آمریکا حضور دارند. از دیگر مسائل مورد بحث در این کنفرانس تنش با روسیه، جنگ در سوریه و بحران اوکراین است.  مرکل و مایک پنس پس از سخنرانی در کنفرانس، یک دیدار ۴۵ دقیقه ای نیز پشت درهای بسته دارند. از دیگر سخنرانان مهم دومین روز نشست کنفرانس امنیتی مونیخ می توان به آنتونیو گوترش، دبیرکل سازمان ملل و ینس استولنبرگ، دبیرکل ناتو و سرگئی لاوروف، وزیر خارجه روسیه اشاره کرد.بن‌علی یلدریم، نخست‌وزیر ترکیه برای شکار آرای ترک‌های ساکن آلمان پا به میدان نهاده است. موضوع رفراندوم اصلاح قانون اساسی ترکیه و ایجاد یک نظام رئیس جمهور محور در این کشور است که قرار است روز ۱۶ آوریل  برگزار شود.سخنرانی های آتشین در آلمان. این بار قرعه به نام بن علی یلدریم، نخست وزیر ترکیه افتاده است. قرار است در شهر اوبرهازن آلمان، پشت تریبون برود و  برای هزاران شهروند ترک ساکن آلمان سخنرانی کند. موضوع سخنرانی، همراه ساختن ترک های ساکن آلمان با سیاست دولت اردوغان مبنی بر تغییر قانون اساسی است. تغییری که توسط  همه  احزاب آلمان رد شده است.  سخنرانی بن علی یلدریم در آلمان توسط دفتر نخست وزیری سازماندهی شده است، اما این سخنرانی از حمایت و پشتیبانی اتحادیه دموکرات های ترک در اروپا برخوردار است؛ اتحادیه ای که مدعی است بخش اعظم ترک تباران ساکن آلمان را نمایندگی می کند. این اتحادیه در واقعیت امر همچون شعبه ای از حزب حاکم ترکیه،  حزب عدالت و توسعه  عمل می کند.  ناخشنودی سیاسی در برلین  موضوع  اصلاحات قانون اساسی ترکیه، در عین حال برای سیاست آلمان نیز بدل به نوعی چالش شده است. نخست وزیر  ترکیه، بن علی یلدریم قرار است در کشور آلمان پیرامون موضوعی سخنرانی کند که همه احزاب آلمان با آن مخالف هستند.  رئیس فراکسیون حزب سبزهای آلمان، جم اوزدمیر سخنرانی نخست وزیر ترکیه در آلمان را تبلیغات انتخاباتی برای دولتی دانسته که عملا خیر و صلاحش در دست اردوغان متمرکز خواهد بود. سیاستمدار عضو حزب چپ های آلمان، سویم داغ دلن حتی سخنرانی یلدریم را کارزار تبلیغاتی برای دیکتاتور ترکیه معرفی کرده و خواستار لغو اجازه سفر او شده است.  بیشتر بخوانید: اردوغان طرح تغییر قانون اساسی ترکیه را امضا کرد  مشکل اما اینجاست که سخنرانی بن علی یلدریم به گونه ای سازماندهی شده که گویا او قرار است در یک جمع  خصوصی  حضور یابد. از آنجا که آزادی نظر و بیان در قانون اساسی آلمان پیش بینی شده، کسی نمی تواند مانع از سخنرانی او شود. حتی نماینده ترک تبار مجلس آلمان، اوزجان موتلو گفته است که ممنوع شدن این سخنرانی در آلمان تنها بهانه ای تبلیغاتی در اختیار اردوغان و حزب عدالت و توسعه خواهد  داد.  هدف از اصلاحات قانون اساسی ترکیه، ایجاد یک نظام رئیس جمهور محور است. بن علی یلدریم، نخست وزیر ترکیه در سخنرانی خود خواستار همدلی با حذف مقام نخست وزیری در ساختار سیاسی  دولت ترکیه خواهد شد؛ موضوعی که تمرکز قدرت در دست  اردوغان را سبب می شود.  دولت ترکیه هرگونه انتقاد در این باره را مستقیما به جنبش گولن یا به حزب کارگران کردستان (پ ک ک) نسبت می دهد و از این طریق می کوشد هرگونه صدای مخالفی را در نطفه خفه کند.  رد پای مناقشات ترکیه  دولت آلمان آشکارا نگران آن است  که مسائل سیاسی ترکیه به خاک آلمان نیز کشیده شود. سخنگوی دولت آلمان، اشتفان زیبرت از برگزار کنندگان این سخنرانی خواسته است همه تلاش خود را به کار گیرند، تا اعتراضات و درگیری های موافقان و مخالفان اصلاحات قانون اساسی ترکیه در کشور آلمان ادامه نیابد. نگرانی دولت آلمان بی دلیل نیست.  بیشتر بخوانید: ارزیابی های متفاوت از اهداف نشست کردها در مسکو  پس از کودتای نافرجام سال گذشته، اتحادیه دموکرات های ترک اروپا اعلام کرده بود که همه کسانی که از این کودتا حمایت و پشتیبانی کرده اند، به سزای اعمال خود  خواهند رسید. پس از آن بود  که شماری از ترک تباران ساکن آلمان  به بهانه مقابله با هواداران جنبش گولن به برخی  از موسسات در آلمان حمله کرده بودند. پس  از  دو روز، همین اتحادیه از هواداران خود  در آلمان خواست، دست از اعتراض بردارند و خویشتنداری  پیشه کنند.  محاکمه عادلانه  خبرنگاران رسانه های خارجی نیز در ترکیه تحت فشار  قرار دارند. یکی از نمونه های آن، وضعیت خبرنگار روزنامه آلمانی دی ولت است.  حال قرار است دنیز یوجل، گزارشگر این روزنامه در ترکیه محاکمه شود. وزارت امورخارجه آلمان رسما خواستار محاکمه عادلانه خبرنگار ترک تبار روزنامه آلمانی دی ولت شده است. اتهام دنیز یوجل بنا بر اظهارات وکیلان او، عضویت در یک  سازمان تروریستی، اقدام به  انتشار تبلیغات تروریستی و همچنین نشر غیرقانونی اطلاعات اعلام شده است.  از آنجا که دنیز یوجل یک  شهروند دو تابعیتی است، دولت ترکیه او را به عنوان یک  شهروند ترک مشمول قوانین کشور خود می داند. حال  وزارت خارجه آلمان خواستار محاکمه عادلانه او در ترکیه شده است.دولت آلمان عروسک‌های سخنگوی قابل اتصال به اینترنت را تهدیدی بالقوه جهت جاسوسی نامید و به والدین توصیه کرد در صورت داشتن این عروسک بلوتوث آن را خاموش سازند.آژانس ارتباطات رادیویی آلمان که ناظر بر ارتباطات و مخابرات این کشور است، در اقدامی نامعمول، عروسک های سخنگوی هوشمند را ابزارهای بالقوه جاسوسی نامید و دستور جمع آوری آن ها از بازار را صادر کرد.  این آژانس اعلام کرد، تحقیقات در مورد سایر اسباب بازی های هوشمند را در دستور کار خود دارد.   عروسک های سخنگوی هوشمند قابل اتصال به شبکه وای ـ فای هستند و قادرند از این طریق با کودک سخن گفته و به سئوالات آ ن ها پاسخ دهند.  آژانس ارتباطات رادیویی آلمان اعلام کرده که علیه اسباب بازی های هوشمند غیر مجاز وارد عمل خواهد شد.  در گام نخست عروسکی به نام دوست من کایلا  (  ) مد نظر قرار گرفته که از ماه ها پیش حضور آن در بازار آلمان مورد انتقاد مدافعان حفاظت از مصرف کنندگان قرار گرفته بود.    یوخن هومان، رئیس آژانس ارتباطات رادیویی آلمان می گوید: «وسایلی که مجهز به دوربین هایی با قابلیت ارسال تصاویر یا میکروفون های پنهان اند می توانند اطلاعات را به صورت غیرمحسوس منتقل کرده و حریم خصوصی افراد را به خطر بیاندازند. این امر اکنون در مورد اسباب بازی های کودکان صدق می کند.»  او تأکید کرد، اساسا هر گونه اسباب بازی قابل اتصال به اینترنت که می تواند تصاویر یا صداها را مخفیانه ضبط و ارسال کند در آلمان ممنوع است.  هومان گفت، آژانس ارتباطات رادیویی آلمان سایر اسباب بازی های هوشمند را نیز مورد تحقیق قرار خواهد داد و در صورت لزوم علیه آن ها اقدام خواهد کرد.  او می گوید، در حال حاضر اقدامی علیه والدین در ارتباط با عروسک های کایلا در نظر گرفته نشده است. آژانس بر این باور است که والدین خود برای بی خطر ساختن این عروسک ها وارد عمل خواهند شد.  نهادهای حمایت از حقوق مصرف  کنندگان در اروپا در ماه نوامبر بعد از تحقیقاتی مفصل هشدار دادند که افراد بیگانه می توانند از خلاء های امنیتی سوء استفاده کرده و با بهره گیری از مقداری اطلاعات فنی با کودک صحبت کنند.  شرکت آمریکایی جنسیس که سازنده عروسک    است می گوید، از سال ۲۰۱۵ که این عروسک را روانه بازار کرد تا کنون یک میلیون از آن را به فروش رسانده است.  خبرگزاری آلمان می نویسد، تلاش هایش تا کنون برای تماس با این شرکت و گفت وگو با مسئولان آن در این مورد ثمری نداشته است.در سخنرانی‌ها و گفت‌وگوهای بین شرکت‌کنندگان کنفرانس امنیتی مونیخ یک موضوع جایگاه ویژ‌ه‌ای را به خود اختصاص داده است و آن سیاست خارجی دولت ترامپ است. چنین امری برای همه شرکت‌کنندگان در کنفرانس تازگی دارد.روز شنبه ۱۸ فوریه (۳۰ بهمن) قرار است مایک پنس، معاون رئیس جمهور آمریکا سخنرانی کند. سخنرانی مایک پنس درکانون توجه شرکت کنندگان کنفرانس و بسیار فراتر از آن در کانون توجه رسانه ها قرار دارد. پیش بینی میشود که معاون دونالد ترامپ در این سخنرانی، به محورهای سیاست خارجی آمریکا بپردازد. حال آنکه فهرست پرسش ها و ابهامات پیرامون سیاست خارجی آمریکا بسیار طولانی است.  ناتو و مناسبات آمریکا و متحدان غربی اش  پیش بینی موضوع سخنرانی مایک پنس در دومین روز کنفرانس امنیتی مونیخ چندان دشوار نیست. خبرگزاری آلمان در گزارشی که پیرامون این موضوع منتشر کرده است، تصریح کرده که معاون دونالد ترامپ در سخنرانی خود تلاش خواهد کرد تا محورها و رئوس سیاست خارجی آمریکا را به اطلاع شرکت کنندگان در کنفرانس برساند.  بیشتر بخوانید: کنفرانس امنیتی مونیخ، این بار حساس تر از همیشه  شرکت کنندگان در کنفرانس مونیخ، رهبران و سران کشورهای مختلف و مسئولان ارشد و بلندپایه وزارت امور خارجه و دفاع هستند و از این رو مایلند بدانند که دونالد ترامپ چه سیاستی را قرار است در عرصه بین المللی در پیش گیرد.  با عزیمت از تحولات گسترده سیاسی در آمریکا، پرتوافکنی به سیاست خارجی این کشور در شرایط کنونی بسیار الزامی است. این در حالی است که به نظر نمی رسد، دولت ترامپ سیاست خارجی خود را با دقت تدوین کرده باشد. موضوعی که حتی برخی از نمایندگان جمهوری خواه آمریکا نیز به آن اعتراف کرده اند. به عنوان نمونه سناتور جان مک کین در نخستین روز کنفرانس امنیتی مونیخ از ناروشن بودن بسیاری از امور در دولت ترامپ انتقاد کرده بود.  یکی از مسائلی که مایک پنس در سخنرانی خود به آن خواهد پرداخت، موضوع ناتو و محدوده وظایف و اختیارات این پیمان نظامی است. یکی از مسئولان بلندپایه وزارت امورخارجه آمریکا که در کنفرانس امنیتی مونیخ حضور دارد، به خبرنگار خبرگزاری آلمان گفته است که معاون ترامپ در سخنرانی خود به مناسبات آمریکا با متحدان خود خواهد پرداخت و بر لزوم پایبندی آمریکا به تعهدات نظامی خود در پیمان ناتو تاکید خواهد کرد.  البته پیش بینی میشود که پنس بار دیگر، مطابق سخنان و اظهارات دونالد ترامپ از کشورهای عضو ناتو بخواهد تا بودجه نظامی خود را افزایش داده و نقش فعال تری در تامین امنیت جهانی برعهده گیرند.  بیشتر بخوانید: کنفرانس امنیتی مونیخ در سایه شرایط جدید آمریکا  بر اساس خبر منتشر شده از سوی خبرگزاری آلمان، معاون دونالد ترامپ در سخنرانی خود بار دیگر خواستار افزایش بودجه نظامی کشورهای عضو ناتو به میزان ۲ درصد تولید ناخالص ملی آنها خواهد شد.  در روز دوم کنفرانس امنیتی مونیخ، از جمله آنگلا مرکل، صدراعظم آلمان و همچنین سرگئی لاوروف، وزیر امور خارجه روسیه نیز سخنرانی خواهند کرد. آنتونیو گوترش، دبیرکل سازمان ملل و ینس استولنبرگ، دبیرکل ناتو نیز از جمله سخنرانان مهم روز دوم این کنفرانس امنیتی خواهند بود.یک تیم کارشناسی در تحقیقاتی گسترده به این نتیجه رسیده است که درآمد گروه تروریستی دولت اسلامی در عرض دو سال بیش از ۵۰ درصد کاهش یافته است. نتایج این تحقیق در کنفرانس امنیتی مونیخ منتشر خواهد شد.وبسایت هفته نامه اشپیگل گزارش داد که کارشناسان کینگ کالج لندن به طور گسترده وضعیت مالی گروه دولت اسلامی (داعش) را بررسی کرد ه  اند.  بر اساس تحقیقات کارشناسان این کالج، درآمد این گروه تروریستی در سال ۲۰۱۴ حدود یک میلیارد و ۸۹۰  میلیون دلار بوده که در سال ۲۰۱۶ به ۸۷۰ میلیون دلار رسیده است.  علت این روند منفی، عقب نشینی این گروه از مناطق اشغالی در عراق و سوریه اعلام شده است.  مهم ترین منبع درآمد دولت اسلامی مالیات و کارمزدی است که از ساکنان مناطق تحت کنترل خود دریافت می کنند. فروش نفت دومین منبع درآمد این گروه است.  بیشتر بخوانید: سازمان ملل: درآمد نفتی و گستره ی داعش به شدت کاهش یافته است  در این تحقیقات که با همکاری موسسه ارنست و یانگ انجام شده، از مدارک و منابع گوناگون، از جمله مدارک محرمانه دولت اسلامی، گزارش های سازمان های دولتی و گزارش  رسانه ها استفاده شده است.  اوایل ماه فوریه آنتونیو گوترش، دبیر کل سازمان ملل، از کاهش قدرت مالی و نظامی این گروه ترویستی گزارش داد.  بر اساس این گزارش داعش هرروز سرزمین های بیشتری از اراضی تحت اشغالش را به خصوص در کشورهای افغانستان، عراق، لیبی و سوریه از دست می دهد.  بیشتر بخوانید: پنتاگون اعزام نیروی نظامی به سوریه را بررسی می کندبزرگ‌ترین کنفرانس امنیتی بین‌المللی در مونیخ آغاز شد. وزیر دفاع آلمان، همتای آمریکایی او و نیز سناتور آمریکایی جان مک‌کین در مراسم گشایش کنفرانس سخنرانی کردند. روز دوم کنفرانس هیجان‌انگیزتر از روز نخست خواهد بود.روز جمعه (۱۷ فوریه  ۲۸ بهمن) کنفرانس امنیتی مونیخ در مرکز ایالت بایرن آلمان گشایش یافت. در این کنفرانس رهبران حکومتی و دولتی ۳۰ کشور، حدود ۸۰ وزیر و شماری از سیاستمداران و نظامیان بلندپایه حضور دارند.  در میان شرکت کنندگان نام دبیرکل سازمان ملل متحد، دبیر کل پیمان ناتو، رؤسای پارلمان و شورای اروپا، مدیرکل آژانس بین المللی انرژی هسته ای، نمایندگان سازمان همکاری اسلامی، اتحادیه عرب، سازمان شانگهای، اینترپل، سازمان های مدافع امور پناهندگان و مهاجران به چشم می خورد.  تا ظهر یکشنبه (۱۹ فوریه) قرار است که بیش از یک هزار جلسه و گفت وگوی دو و چندجانبه میان شرکت کنندگان کنفرانس برگزار شود.  نخستین سخنران مراسم گشایش کنفرانس، اورسولا فون درلاین، وزیر دفاع آلمان بود. خانم فون درلاین غیرمستقیم و با ظرافت کامل خطاب به دولت جدید ایالات متحده گفت که آلمان برای افزایش بودجه نظامی خود که خواست ایالات متحده است آمادگی دارد، اما با خدشه دار کردن ارزش های معنوی غرب و حیثیت انسان ها مخالف است.  بیشتر بخوانید: وزیر دفاع آلمان: جنگ با تروریسم جنگ با اسلام نیست  او در این رابطه به اعمال شکنجه اشاره کرد و تاکید نمود که مبارزه با تروریسم نباید به مقابله با اسلام و مسلمانان تبدیل شود.   پیش تر دونالد ترامپ از برخی انواع شکنجه دفاع کرده و استفن بنن، مشاور امور استراتژیک او نیز گفته بود که غرب در حال جنگ با فاشیسم اسلامی است.  سخنرانی نمایندگان آمریکا  امسال شمار اعضای هیات آمریکایی بیش از سا ل های گذشته است. علاوه بر وزیر دفاع، معاون اول ریاست جمهوری، شماری از سیاستمداران و نظامیان بلندپایه نیز در این هیات حضور دارند.  سخنران دوم مراسم گشایش کنفرانس مونیخ جیمز ماتیس، وزیر دفاع ایالات متحده بود. او به هیچ کدام از اظهارات همتای آلمانی خود واکنش نشان نداد و تنها به این امر بسنده کرد که دولت جدید آمریکا نیز به پیمان آتلانتیک شمالی (ناتو) وفادار و به مسئولیت خود در قبال این سازمان نظامی واقف است.  ماتیس علاوه بر این، بر افزایش بودجه نظامی کشورهای عضو پیمان آتلانتیک تاکید ورزید.  سخنران دیگر آمریکایی سناتور جان مک کین بود. رقیب انتخاباتی باراک اوباما در مبارزات انتخابات ریاست جمهوری آمریکا در سخنرانی خود بر ارزش های معنوی مشترک آمریکا و اروپا تاکید کرد و اطمینان داد که اکثر آمریکایی ها از این ارزش ها دفاع می کنند.  بیشتر بخوانید: مخالفت ناتو با برنامه ترامپ برای احیای شکنجه  مک کین از سران و مردم اروپا خواست که با وجود شرایط نامطلوب فعلی و تنش هایی که پس از انتخاب دونالد ترامپ پدید آمده، آمریکا را هم راه و یاور خود بدانند و به آن پشت نکنند.  مک کین از منتقدان سرسخت جمهوری خواه رئیس جمهور تازه ایالات متحده به شمار می رود.    شرایط جدید  جیمز استاوریدیس، ژنرال آمریکایی که تا سال ۲۰۱۳ فرمانده نیروهای ناتو در اروپا بود نیز از شرایط جدید سخن می گوید و معتقد است که اعضای پیمان ناتو باید خود را با این شرایط وفق دهند.  به اعتقاد او، آمریکا از این پس فعالیت مستقیم خود در ناتو را کاهش خواهد داد و از رهبری برخی عملیات بین المللی این سازمان نظامی چشم خواهد پوشید.  استاوریدیس در مصاحبه با وبسایت شبکه یک رادیو تلویزیون آلمان می گوید، واشنگتن از خواست خود مبنی بر افزایش بودجه نظامی اعضای ناتو پافشاری خواهد کرد و علاوه بر آن انتظار دارد که هم پیمانان ایالات متحده سهم بیشتری در مبارزه با تروریسم اسلامی به عهده بگیرند..  بیشتر بخوانید: ایران در کنفرانس امنیتی مونیخ شرکت می کند  دونالد ترامپ پیش از پیروزی در انتخابات ریاست جمهوری پیوسته بر افزایش سهم مالی هم پیمانان کشورش در ناتو تاکید ورزیده بود.  در حال حاضر علاوه بر ایالات متحده، فقط ۴ کشور عضو ناتو، یعنی استونی، بریتانیا، لهستان و یونان بیش از دو درصد از تولید ناخالص ملی خود را صرف بودجه نظامی می کنند.  ناظران معتقدند که سخنرانی های دومین روز کنفرانس از اهمیت و حساسیت بیشتری برخوردار خواهند بود. در این روز ابتدا آنگلا مرکل، صدراعظم آلمان و سپس مایک پنس، معاون اول رئیس جمهوری آمریکا سخنرانی خواهند کرد.  آنها سپس به مدت ۴۵ دقیقه با یکدیگر گفت وگو می کنند. این نخستین دیدار مرکل با یک مقام دولت جدید ایالات متحده خواهد بود.